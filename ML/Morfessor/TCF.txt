Chumngechi dullingekefuy chi pu mapuche kuyfi fütrake trawün mülekefuy fütrake trawün meli witran mapu pingekefuy ta trawün meli witran mapu fey kom che faw püle pingerkefuy fey kom che dungukefuy fey nentukey ñi dungun engün fey wula fewla wula kom che dungulu fey wula dulliaiñ tañi ñidol pikefuy engün ka democraticamente witran puramkefuy ñi dungu engün nienolu iñchiñ kay wirifengey kuyfi democraticamente pingey rume feyentukefuy ka chaf mapuchewen lamngen re mapudungun mew llemay inaful re dewmangekefuy fütrake llamada miñche foye ka dungukefuy che ka miñche chem aliwen rume mülen mew ka fey turpu pu che feypikelafuy ay chumay küpay fey ngelay iyael müley iyael pichiñ chem müten pikelafuy turpu tunten tunten che mülekefuy iñche yewün kiñe comunidad Nehualwe pingelu fey amukefuy lamngen Aburto Manuel Aburto Panguilef weupimekefulu dungumekerkefuy tañi chaf mapuche Venancio Coñoepan ka chem awkiñawkiñngekefuy ñi dungun ka mütrümpelu ñi pu peñi ngülampelu ñi pu peñi kiñe lof mew mülelu che piy weda portalu kiñeke chaf mapuche müten chemkefueyew turpu yemengekelafuy ngekelafuy carabinero yengekelafuy justicia mew re lof müten feypikefueyew eymi ka famaymi famaymi müten ka femlimi kom feypingekefuy feyentukefuy che turpu femnwekelafuy weda portalu turpu lamngen müna fütra küllun che ta müley ta iñchiñ ta che mew mapuche mew rume che trokiwkey che rume yewekefuy ka pekankalu ka tukelafuy chumngelu chi may fewla femwelaiñ reyipen mew may mollfün fey chi colonialismo rume wedake dungu ta müley ta dew kiñe chem entuy kiñe proyecto rume chumi chi chumngeafuy kom mapuche ñi üy tukuyawlngey fey elu eluyengey pingey ka turpu chemkülelay fewla rume mapudungun mew ka kimkülpe ta pu wingka iñchiñ ta müten welu feyngün ngütraf niey tañi piwke engün turpu entulay rume ñi de repente larumele ellayay tañi dungun engün fey kimelkelay rume ñi pu püñeñ ñi pu yall wentru ñi püñeñ domo tañi laku ka kimlay engün rume fey kimkülpe ka che piyawyngün müna weda dungu tati fey wula feypipalay kuyfi pu mapuche feypikefuy iñchiñ ta fentrentu kewaiñ ya yenieam tañi kewün pikefuy engün awkan pingekefuy ta malon kewakefuy che kuyfi kewün müten niekefuiñ wingkadungukelafuiñ re mapudungukefuiñ doy che ka lamngen fey wula despues golpe militar mülelu mew rume wedachewüy engün rume wedachewüy chumngelu chi kuyfi iñche ka presoñma re mapudungun mew ka chemkefuy che piam tripakefuy kom kimlu am mapudungun fewla may ta kimwelay mapudungun che turpu ka küpakimlay rume pu ñaña pingekey pikefuiñ iñche ka feypikefin pu ñaña ñaña kimnolmi iñche kimelaeyu ya pikey turpu mütrümwekelayaymi feypien kimelen pikelay turpu iñche mütrümkefin müley ñi papay ngelay chew amuy pun akualu wula pingeken Feymew pichi nütramkayaiñ mapudungun mew fachiantü fey iñche küpakimün kiñeke dungu kuyfike dungu kuyfike dungu feymew feypiafuen kiñeke dungu ta chumlekefuy pentukun kuyfi Iñche may wüne dunguan pentukun iñche newe kimlafiñ welu kimnien chumngechi ñi dewmangeken tüfachi pentukun fey amukey kiñe domo kam kiñe wentru pemeafilu tañi wenüy fey pentukumeafilu fey feychi pentukun niey kiñe dungu ka fey tüfachi dungu lantun dungumeafuy rume feychi dungu mew fey kiñe che lantulu fey amukey ñi wenüy pemeafilu ñi wenüy fey müna weda femimi peñi iñche pepaeyu ta ti fey feymew ta küpan pewmangen may amulele tripantü ngoymantukuaymi dungu feleken fey rumeñma weñangkün mew che fey pepakeeyew tañi wenüy feymew yafulukey feymew tati pepaeyew ñi wenüy kañ püle küpalu feymew pentukun pingekey ta ti fey feychi dungu kimniekan iñche fey ka müley ka dungu pentukun mew fey ñamle kiñe kulliñ mansun nienole penole ñi mansun fey amukey ñi wenüy pentukumeafilu rupale fentren antü fey küyen epu küyen chi penole ñi kulliñ ka amukey ñi wenüy pemeafilu ta chi wentru ñamlu ñi kulliñ müna weda femimi peñi pepukefiy fey iñche ta küpan pemeafiel ñi wenüy pikey chi wentru feypiy iñche feymew küpan tati pekefin ñi wenüy fey femkelu kay ta wenüywenngelu fey chumi rume tañi wenüy amukey pemeafilu iñche ka femli eymi amuafuymi ta ti pekefin tañi wenüy uyew tañi ruka mew ka pentukun müley chem weda dungu müleafuy rume feychi lof mew feychi niele engün wedake dungu kewan dungu ka amukey ñi wenüy rumeñma nga femürkeymün tüfa püle eymi ka konürkeymi wedake dungu mew feymew ta ti pepaeyu pikeeyu ka tañi wenüy Feymew kuyfi ta kom pu che mülelu lof mew kellukefuyngün kellukeyngün llemay kom che mülelu lof mew kellukeyngün welu mülen mew dungu ka amukey kañ püle müley chi wenüy amukey fey nienolu fey chi lof mülenolu ka fey chi lof mew mülele ka ka amukafuy welu tüfachi pentukun iñche kimfin iñchiñ ñi mapu mew fey kañ püle amukey ta pentukualu fey ka chi pu che müley ñi küdawael ta mapu fey müley kiñe dungu mingako pingelu may fey kiñe lof mew müley kiñe lof küdaw pingey ta mingako iñchiñ püle feychi lof küdaw iñche nieli kiñe fütra mapu ketrayafiel fey amuken kom ruka mew werküken fey niealu lof küdaw iñche fey kellumuan pu peñi pipukefin kisu ñi ruka mew elkünuken antü fey ka feypikefin engün fey akukeiñ feychi antü küpalkeyngün mansun küpalkeyngün araw fey küdawpakeyngün kom antü aflu küdaw fey mülekey pun kiñe fütra kawiñtun fentren che mülekey amukey ka lof che ka kañ püle mülelu che ka amukey kolletualu fey fentren kellun mülekefuy kellukewfuy mapuche kuyfi chem küdaw rume müley fey kisu nentukelay küdaw ta che pu mapuche mew iñchiñ püle mülele fütra küdaw fey akule pikefingün tañi pu karukatu tañi pu lof mew fey ka che niele lof küdaw amukeiñ ka kellukeiñ kellukewfuy fewla müte ngewefulay tüfachi dungu ka akulu wingkadungun fey iney no rume kisu entulay ñi küdaw kosecha mew nieel fey rumeñma kelluwkefuyngün nentuam ketran poñü fey kelluwkeyngün pichike küdaw ka ruka küdaw fey kisuntu küdawkeyngün ka komke antü welu fütrake küdaw purum purum nentuael fey kellumün pikey ta kiñe che fey akule pikefin pu che fey amukeyngün amukeiñ ka niele ka che küdaw ka feypile ka amukeiñ ka puwkeiñ fey ñi ruka mew küdawpukeiñ fentepuy iñchiñ püle müna küme dungu mülekefuy kuyfi mülekefuy kümeke dungu llemay kuyfi mülenolu wingka kisulelu iñchiñ feyke füta doy kümelkalekefuy dungu kom püle feyentukey che kisu taiñ mapuchengen ngünewkülefulu iñchiñ kay kuyfi akuy ta chi tüfachi autoridad wingka dungun fey petu newe küme amulay feychi dungu mew ka pichin mapu nielu ka iñchiñ fewla feymew kuyfi niekefuiñ fentren mapu müley fentren küdaw fentren kulliñ ka niekefuy pu mapuche feymew llemay langümngekey kiñe waka kiñe mansun kiñe novillo chi fey mülekefuy fentren ilo ka fentren iyael fewla müte ngewelay ñi kullitu ka kulliñ müte ngewelay nienolu iñchiñ kay fentren mapu pichin mapu nietuy ñi fewla müna wesha kuyfi pichikalu eymi tami lof mew kom pu che kimmapudungulu kom pu che entulu ñi dungun mapudungun mew re mapudungun entukefuy kuyfi ñi dungu engün amukey kiñe werken fey doy kimmapudungulu fey küme yenielu ñi dungu fey amukey puwkey kiñe ruka mew fey feypikefiy ñi werküenew may tañi trem pikey tañi trem feymew küpan fey kellumuan piy tañi trem kay amuayngün ka pu che pikefiy fey fey feley feley pingekey fey küpalngekey dungu fey nienole relenole kay feypikey rumeñma weda dungu nien iñche amulayan pi fey welu kom che feyentukey epe kom che kuyfi re mapudungufuy iñchiñ püle fewla epeke ngoymanietuyngün ñi mapudungun re wingkadunguleyngün fey ta mapuche mongen niekefuy ta pu che lof mew ka kutranlu kiñe che fey ta lawen müten fey kutranlu kiñe domo kam kiñe wentru kintukey machi feychi machi kullingekey ka fey ka müley ta machitun kisu ñi ruka mew kutran ñi ruka mew ka amukey machitualu fey putunmekefiy ta feychi machi mew amukey ñi ruka mew iñche ñi chaw femngey kuyfi pi wechewentrungelu fey kutranfuy amuy karüngey amuy fentren mapu amuy fey karüngey karüngey pingey chi mapu fey amuy kiñe küyen may machi mew feychi mongetuy tremolen akutuy Chi machi niekefuy fentren lawen mülelu wingkul mew fentren lawen ngekefuy wingkul mew mawida mew nentukey lawen fentren lawen niekefuy ta machi kuyfi fewla ngewetulay ta lawen fey rumeñma tüfachi forestales pingechi anümka yelu wingka fey apümi lawen fey ngewelay ko rume iñchiñ püle kuyfi felekelafuy niekefuiñ fentren ko kümeke ko niekefuiñ fewla angkükey pozo enero febrero pingechi küyen mew miyawkey chi municipalidad yeniekey weshake ko fey rumeñma feletuy fewla ka fey amulu ñi kintuael lawen ka küpakatrulu ta lawen eymi müley tami dunguael ta lawen ñi katruael müley ñi elungeael permiso ñi katruael femkey ta lawentuchefe ka amukey mawida mew fey ngillatupukey eymi may elfimi che faw ka iñche nentukan lawen pewmangen tüfachi lawen aflayay pikefuy ta lawentuchefe entumekey ta fey ta mapuche trureñma feyentukefiy ta mapu mapu ta elunieeyñmew lawen elunieyñmew mongen pikefuy ta kuyfike che yem fewla ka feypikey welu doy pichiletuy feychi dungu medico mew küpay amutuy mapuche fewla re pirona müley pital mew pichike wingka lawen müten amukey ta che fewla welu feychi lawen ñamlay petu ta ti iñchiñ püle petu mülekay ta kiñekentu kiñekentu püle müley ta machi welu aflay ta machi petu iñchiñ püle ka tamün lof mew chi ngillatun chi machi ngillatukey kam chi longko ngillatukey fey iñche tañi mapu mew kom che ngillatukey machi ka welu kom che kishu ngillatukey müten iñche ñi chaw miyawkefuy kawellu mew iñche ankakiyawkefuenew kisu ngillatukefuy chew rume fey chem che rume ta ngillatukey ta mapuche mew iñchiñ püle fey machi ka llemay fey doy kümelkakey ka fey doy especialista pingekey wingkadungun mew fey welu kom che ta kimngillatuy kimmapudungulu müten ka welu ta ngillatun mew iney am ta entukey ta ngillatun ngillatun mew fey nentukey machi kam ngenole machi fey ka ngenpin pingey chi ñidolkünuel feychi ngillatun mew ngenpin dueño de la palabra pingey fey ta ngillatukey fey ka kom kisutu ngillatukey che ka chem todangelu ka ngillatukey chem che rume welu müley ka doy kimlu ka doy kimlu ngillatun dungu welu ta kuyfi ta che müna küme weupin entukefuy weupife küpan iñchiñ kom püle mülekey kümeke weupife pütrün müna küme dungukeyngün inaniekeyngün dungu papeltukelafuy rume pütrün müna küme yeniekefuyngün dungu fey ta weupife pingekey oradores pingekey wingkadungun mew iñchiñ püle pütrün müna müley fey chi che kim weupilu trawün mew chem trawün mew rume mülekey ka fentren weupife ka chumngechi kiñe che kimi ta chumngechi entun ñi weupin chumngechi kimi ta che chumngechi adumi amulu trawün mew fey allkütumekey pichi che pichiwentrungelu kam pichidomongelu petu fey allkütumekey müten ka fey allküfilu ka che ñi küme weupin ka feymew kimkeyngün fey wechewentrungelu dew ülcha domo ka weupikefuy welu feychi pichike che amulu nielu mari kechu tripantü chi fey allkütumekey fey purum purum adumkey ka küme longko nielu kay ta pu mapuche rumeñma fentren weupife müley kom püle iñchiñ püle llemay petu müley welu akulu eymu tüfachi waria mew kutranküleymu ñi mapudungunoael ta che tüfachi waria mew tüfa mew iñche akun fey pu mapuche yewekey ñi mapudunguael fey rumeñma müley tüfachi weda dungu fey pu wingka ta yewelkafiy ta pu mapuche kuyfi feymew akuy faw llikalekey ñi mapudunguael iñche nien fentren furen pariente pingekey wingkadungun fey mari mari pikefin hola pikeenew engün rumeñma iñche mapudungun niekefin fey re wingkadungun niekeenew telefono mew mütrümwe pingekey telefono fewla fey ka pefin pu mapuche fey tüfachi waria mew kimmapudungulu mapudungulkefin fey ka yewekey ñi mapudunguael kiñeke müten llowdungukeenew mapudungun mew feymew akun tüfachi waria mew küla tripantü küla mari tripantü peno akun dew rupay küla mari tripantü fey fewla doy mapudungukay ta che fewla pefin pu mapuche chew rume fey pichintu mapudungukeyngün küme chewi ta mapuche fewla pichikentu ka fey chi dungu amulele doy kümeafuy fentren mapuche mapudungule kom püle doy kümeafuy doy kümeafuy welu femlay ta mapuche welu ñochika amulele dungu mapudungupelayayngün taiñ pu che ka ta kuyfike dungu fey chumlekefuy ta lakutun kuyfi tamu lof mew lof mew kuyfi ta lakutun pingefuy kiñe wentru niey kiñe pichi fotüm kam kam kiñe pichi ñawe fey nien ñi wenüy uyew müley nga ñi wenüy fey lakun tukuafin ñi fotüm kam ñi ñawe pikey fey fey amukey yemekey ñi wenüy peniekefiy fey elkeyngün kiñe antü fey kiñe kawiñtukeyngün chew tañi mülen chi pichi che pichiwentru kam pichidomo fey küpalkeyngün ka kisu engün küpalkey kiñe la ufisa kam tüfa ñi ruka mew ka chi wentru nielu kiñe yall fey langümkey kiñe kulliñ fey kawiñtukeyngün fey kankan ilo ka putukeyngün müday ka putukeyngün pullku frutilla pingey feychi frutilla chicha fey fey ka pullku niekefuy fewla ta ka müley mansana pullku chicha de mansana feymew ta kawiñtukeyngün fey tukulelngekey üy chi pichiche kam chi pichiwentru fewla amukeyngün iglesia mew fey fey Ana Maria tukukeyngün petu afi chi mapuche üy kom pu mapuche niekefuy mapuche üy mapuche üy llemay feychi üy mülekelafuy fey rumeñma wedake dungu küpaley ta chi pu catolico ka dew feleyngün kom püle müleyngün fey fey ti estado elufiy plata engün mülepuyngün mapuche mew femkelmün fey puwaymün cielo mew pingekey fey amukeymün ngoymafuymün ta mapuche dungu pingekey ta pu mapuche fewla ka tami lof mew chumngelu am ta chi pu che llituy ñi wingkadunguael iñchiñ püle fey küla mari tripantü peno fey puwi chi weda dungu mapuche piwelay ñi mapudunguael re wingkadungutuyngün welu kuyfi iñche pichiwentrungelu re mapudungukefuy ta pu mapuche iñche ñi mapu mew wingkadungulelafuy fewla kom wingkadungutuyngün pichike che kimwelay mapudungun iñchiñ püle fey rumeñma wedaley feychi dungu kom püle femle ñamay taiñ mapudungun welu nien wenüy faw waria mew fey iñchiñ püle femlay felelay chi dungu pingeken fey ayiwken pichike che kimi ta mapudungun pingeken feymew iñche ka tañi pu pichike che fey kimelafin mapudungun tañi pichi laku kiñe nien iñche lügkoyan pingelu fey kimelafin mapudungun pichin pichichengen ka fey doy kümey pichi doy fütrale fey ngoyman tukuafuy chi mapudungun pichi pichiche ta doy ayiwkey tañi kimael chem dungu rume fey doy küme longko niey pichiwentrungelu eymi amulu ta escuela mew fey tami escuela mew kimelmapudunguy kimelay amulu iñche chillkatuwe ruka mew fey feypingen dunguwelayaymi mapudungun wingkadungun may kümey pikeenew chi profesora monja ka monja fey wingkadunguleaymün müten mapudungukülmün patio mew pingen recreo mew fey re wingkadungumün pikefuy pikefuy ta chi director de colegio ñamtukumun tamun dungun wingkadungutuaymün fewla piyawkefuy feymew ta mapuche rumeñma chew iñchiñ püle feychi iglesia catolica rumeñma wedameyñmew welu fewla amuwelay che iglesia catolica mew doy kümetuy kisulewetuy ti iglesia amuwelay che domingo antü mew ka wiñotuy ngillatun dungu iñchiñ püle ka müley fentren evangeliko ka feypiyawi kimkülmün mapudungun re wingkadungumün pu pichike che piyawkefiy ta che uyew ta pu evangeliko doy weda chew puwtuy ta evangeliko fewla welu ta kuyfi ta che kisu ngillatukey wün mew ñi kuyfi ta iñchiñ püle kisu ngillatukefuy chew rume miyawi mapuche kisu ngillatukefuy müten fey ngekelafuy ta pastor ngekelafuy ta cura cura cura fey fey kisu müten kisu ñi longko müten ta müley tañi feyentulafiel ta elchekelu tüfachi mapu mew fewla may kaley ta dungu re inaniefiiñ ta pu pastores ka pu papa kuyfi papa kuyfi kom che amuy ka faw püle pieyñmew iglesia catolica iñchiñ chaw amuy ka kiñe lamngen welu iñche amulan chem dungu pikey ta che ngillatulu kisu ngillatulu chem dungu pikey iñchiñ püle feypikey kuyfi che fücha kuyfi che kushe kuyfi che ülcha kuyfi che weche taiñ elkeetew tüfachi mapu taiñ püñeñkeetew taiñ yallkeetew fentren üy niey tachi elchekelu welu kiñengey müten espiritu pingey re püllü feymew ta feypingey eymi may elmuiñ tüfachi mapu mew pewmangen may küme mongelean ka küme tripayan ñi küdaw mew fey ka küme tripayay taiñ mapuchengen taiñ pu chilenongen küme nieiñ ta kümeke ñidol feymew ta küme amuay ta dungu pikeiñ fey iñche ka feychi dungu niekan petu fey ngillatukefin ta elchekelu fey inayawkelafin ta pu wingka amukelan misa mew ka chem rume amukelan domingo mew fey chillkatuken mapudungun faw kuyfi re amukefun misa mew feychi cura feypikefuenew eymün ta nielaymün ta dios pienew iñche feyentufun pichin welu felelay ta dungu iñchiñ taiñ mapuchengen ka nieiñ taiñ elkeetew tüfachi mapu mew fentren üy niey welu kiñeley müten fey ka wingka eli llemay pu gringo ka fey iñchiñ ta pefiiñ ta Dios piyawkelaiñ pefallay ta elchekelu pefallay fey pu wingka ta ngünenkiyawlfiy che iñche ta pen ta dios piyawlfingün ta pu mapuche amumün tüfa mün niefiiñ piy ruka mew ta niefiiñ ta dios piyawi fey mapuche amukey fey pelafiy ta Dios ka fey tripakefiy re koylatuyelngey ta pu mapuche welu ta mapu mew müley ngen ka müley ngen ko ka müley llemay ngen ko ngen mawida ngen wingkul kom mapu ta niey ngen piy ta fey pikey ta pu mapuche kuyfi elchekelu ta kom püle müley pingey fey ta pingey newen niey ta elchekelu pingey fey feymew llemay iñchiñ pekeiñ kiñe che nielu weda dungu fey ayetukelafiiñ feymew tüfachi elchekelu faw ta küme chengeay piy pikey taiñ elkeetew fey wedalkafiliñ taiñ pu che weda amuafuiñ ka iñchiñ pikeiñ feymew nielu weda dungu ka che fey ayiwkelaiñ müna weda dungu pikeiñ chumngechi küme yenieetew ñi dungu tañi wenüy pikeiñ taiñ karukatu taiñ mapuchengen pikeiñ egoista ngelaiñ taiñ mapuchengen ka ayetukelafin ta chi ingka nien chi che fey pu wingka rumeñma ayetukefin ta chi ingkanien chi che nielu defecto pingekey feypikeeyñmew ñi chaw iñche ayetukelafimi che fotüm feymew eymi ayetufilmi fey taiñ eletew illküafuy pikey fey ka nieafulmi fotüm ka ñawe chi nieay chi ingkanien dungu fey fey ingkadungu pingey ta accidente kiñe küwü kiñe namun kam kiñe nge weshatulelu kam pilun chi allkünolu ayetukelayaymi pingeken iñche pichichengelu pichiwentrungelu pichike che kay ayetukechefengelu fey feypingeken pichiwentrungelu iñche ayetukelayafimi pilun ka trauma ka ketrongelu pingen fey ayetufallay pingen elchekelu ta illkükey pingen fey fey küme religion niekefuiñ iñchiñ welu fewla kaletuy ta dungu feley peñi doy kümeke dungu mülekefuy kuyfi welu ta eymu amuymu ñi yemeael ko amuymu ñi kintuael mansana müley ñi nütramkayael ta ngen ko ñi entuael ta ko fey nentuael ko fey ngillatuyngün ngen ko ngen ko ka katrumamüllmeam mawida mew ka femkefuy ñi chaw nentuam tüfa iñche duamniefin welu kom nentulayafin illküafuy tañi eleletew pikefuy tañi chaw fey kisu ruka kimün iñche katruam kiñe koyam ngen mamüll fey feypikefiy chi mawida müley tüfachi mawida elkunuy taiñ eleletew tüfachi mapu mew mongeafun fey pichi nentuan pikey fey ka mülen mew fentren pichike üñüm ta langümngekelay ta ta eli ta elchekelu tüfachi pichike kulliñ müley tañi amuleael tañi mongen pikefuy tralkatun dungu caza pingekelu wingkadungun mew fey iñche tañi chaw ayiwkelafuy feychi dungu amutumün fey elkunufimün külfü pikefuy ta pu cazadores konlu iñchiñ iñ mapu mew iñche tañi chaw pikefuy fey kuydaniekefuy chi pichike üñüm mülelu mawida mew kom pichike üñüm pichike üñüm ka eli ta elchekelu pikey fey ka eli mülele kiñe üñüm küme ilo nielu kay ka pichin may mekeiñ müten kom niekelafiiñ kiñe torcaza kiñe kono küme iyael niekefuy welu fewla ngelay feychi kono rumeñma pichin mawida nielu iñchiñ fewla ka mülekefuy küna mülekefuy fentren küna rukayam fewla afi chi küna ka afi chi küna feymew kulliñ nienolu iyael fey afi ka afi chi küna iñche pichiwentru nga fentren küna mülekefuy chew püle rume fey wente wingkul mülekefuy küna fewla afi müna wesha zinc ruka nietuy ta che fey rumeñma müley ta feychi tun nerüng amfe feychi küna mülekelafuy nerüng nerüng chem pichi üñüm rume müpüyawlu konkelafuy ti küna mew rume chemkefuy lifkülekefuy ruka ponwitu fewla may aflu fey kom chemchi koni ruka mew yungelu kay feymew yungetuwi fey konkelafuy konwelay fewla ngewelay ta küna ruka lamngen ngewelay turpu ka ta che tami lof mew kuyfi ta dewmakefuy metawe ka küdawngefuy ta rag mülekefuy ta domo wentru wüdwüdkelu wüdwüdfe pingey ta ti wüdwüdfe fey dewmakefuyngün metawe rali challa kom pünengekeel dewmaiyaelpeyem dewmangekey kiñe pichike chem pingey ama wedozkünungekey ceñir reke mülekefuy rag mew welu fütañma doy fütay chi ka amupeyem nienolu pilun ka epu pilun mew ka budinera pingey fey rag mew kom kom chem rume dewmangey yufuwe rag kom mülekey kom ka petu mülekay rag kam mülekelay fewla kimlan lamngen welu kiñeke püle mülepelay welu kom ñi dewmangeken trokifin dewmangewelay fewla welu kiñeke dewmangekey chem pingey rume tüfa chem pingey ama tüfachi Santiago doy uyew püle mülelu feymew petu müley kuyfi ta chem rume mülekey tiye püle fentren dewmangekey mülekefuy fütake ngüla rag ka fey turpu ngillangekelay entungemekey müten entungemekey müten chew rume amukefuy iney rume feypikelafuy chumalu entupaymi pingekelafuy entukefuy müten che kimwudwudlu wudwudmekey chem rume ka wulngekey llemay trafkintu mew ketran poñü plato chem mew rume wulngekefuy ka müna ngillangekey rume kalekey ta iyael femngechi challa mew dewmangekey ta püzüm poroto chem pingey mapudungun pizku ka püzümngekey iyael mew rume küme kochike rume kümekey iyael femngechi challa mew tüfachi wingka challa mew adkelay konpalay turpu fey llemay rume kümey ka ti fewla dewmangekey pastel mew pastel kiñe pichike rag feymew dewmakey feymew ta ti rume kümekey ka fey llemay ka chem niey ka wingka gusto pingekey wingkadungun mew rume küme kochike rume kümeke iyufali feymew dewmangekey iyael femngechi rag rali mew rag challa mew chem mew rume ñi chumael ta pu che küdawmekelu kuyfi ayiwküley ülkantuyawkey ta che küdawkelu ülkantukey may ülkantukey domo wentru dewmaniekey chem ka ngillatuñmalekey ka pu mapuche ta chew rume miyawi trekayawi rüpü chew rume küpa ngillatulu ngillatukey müten lamngen faw rume iñche kisuleken de repente fey chem küpa ngillatun füta kutran ñi püñeñ ka operangey ñi longko mew Wentelaf entuñmangey kiñe tumor kiñe pichi tumor chem punakonkülerkey ti chem pingey ama ti chem pingey ama munulkülelu chem cerebro meninge pingey ta ti feymew fill antü ngümaken ka ngillatuken pun ka ngillatuñmakefin wenu mapu chaw wenu mapu ñuke eluen tañi püñeñ fewla kutranküley pewmangen may küme amuley ti pu operakechi che pu tremolchefe ngüneñmafimi tami küwü küme elungepe rel lawen küme rel elngepe ñi ngülañmangeam ñi longko mapuche domo mapuche wentru ruflu mapuche kimlu lamngen ngillatuyawkey chem rume amualu waria mew chew rume kiñe dungu entumealu petu ñi tripanon ka ngillatukey pewmangen küme wiñomean küme elngean dungu küme chem kom femngechi küpan ta nieiñ iñchiñ feymew re ngillatun mew chemkey ta che ka amukey ñi pu püñeñ universidad mew mülen mew fachiantü niean kiñe examen ñuke pewmangen ngillatuaymi küme tripayael pikefuenew ñi pu püñeñ ka ngillatukellen may küme tripakeyngu rume ngillatufe che iñchiñ lamngen ngillatufe küpan iñchiñ ka femngechi llemay domo wenüy wentru wenüy kom poyengen mew ruf piwke poyengekey che re ülmenkantungelaiñ tüfa eymi reke iñchiñ rume küme weche eymi kom ngillatuñmaniekeeyu ka konümpakeeyu iñchiw nütramkakeyu eymi tami üy mew pewmangen küme yaway ñi peñi küme chem fütra kim wentru en fin fey llemay ruf poyen piwke mew nieywuiñ lamngen femngechi küpan ta iñchiñ reyilu mollfün doy wedachewiñ kiñeke mapuche rume ülmenngey ka kiñeke domo wentru kom feymew koni ka llemay ülmenngey dunguchefengey ka en fin welu ruf mapuche kimnielu trempuramlu kimlu mapudungun ñi kuku ñi chuchu ñi fücha laku em kom kom femngechi ngülam nielu ngoymakerkelay femngechi dungu turpu ka niey ngillatun chem mew rume kutranküley kiñe furen pingey müchay müten ngillatukeiñ ka piwke mew rakiduam mew rume pewmangen chumlayay wedake dungu mew rupalayay kümeke dungu mew müleay wiño petu ñi küme dungun mew küme mongen mew pikey llemay che chi pu che feyentukefuy chi füchake che feyentukefuy ta füchake che ñi feypin füchake che ñi ngülam kuyfi lamngen rume feyentukefuy ta wecheke che ruf kimche pingekefuy sabio pingey fewla wingkadungun mew iñchiñ füchake che kuyfi may kimche sabio reke mülelu ngülamtukefuy ta che iñche ñi lof mew iñche ñi fücha laku yem kom wichakefuy tañi pu laku tañi pu chedküy kom ngülamtungekefuy kuyfi ta chem rume kiñe lof mew ta kulpakey ta kiñe domo wentru felefiiñ lef yemengekelafuy ta carabinero kisu ta lof wichakefueyew wichakengekey ta ñidolkülelu trawükefuy ta che femngechi lof mew fey amukefuy tañi ngülamngen chumngechi ta condena pikey che femngey elungekefuy femwelayaymi ruf femilmi ka dungu nieaymi feyentukefuy che feyentukefuy lamngen turpu ngekelafuy ñi ka wiñotun weda dungu turpu kiñeke mew ta müley ta wedake püñeñ chaftulu tañi ñuke chaftulu tañi chaw femngechi turpu yelmengekelafuy carabinero fey ti lof müten chemkefueyew walloñmakefueyew katrufemñmangekey ñi wedake dungu feymew rume feyentungekefuy kuyfi ta rume chem falingetukefuy ta ngülam füchake che yem lamngen rume falikefuy ka rume küme ngülam niekefuy ka weñengekelafuy turpu che ta weñewkelafuy kulliñ ta chew uye rupayawi ka mapu mew ka che ñi kulliñ kake che rupay turpu kiñe kulliñ rume ñamkelafuy weñengekelay turpu koral niekelafuy ti chem chem pingey ama lamngen malal niekelafuy turpu iney rume tüfa yepatunge tami küpafmekelafuy ta kulliñ fewla may epe ngoymangey feychi dungu kom ngürüfniengey ta chem rume kuyfi ta femkelafuy rume kümeke ngülam ka rume kim ngülam mülekefuy kuyfi lamngen fewla lalu am taiñ füchake che yem kom fey ka pu che wecheke küpay faw re wedake kimün kimpay weñen dungu kewan dungu putun dungu yenietuy ka yekafemputuy femngechi lamngen kuyfi ta femkelafuy femkelafuy lamngen iñche ñi lof mew femkelafuy kom lof mew mapuche mew femkelafuy ñi ñuke füta tuwi ñi lof fey füta kamapu fey tampoco turpu chemkelafuy ka femngechi küme tremingün küme ngülam nieyngün küme tremün küdawmey ñi ñuke kom turpu chem wedake dungu rume kimlayngün fey llemay fewla may rume kaletuy dungu lamngen rume reyin mew peno mollfün ka faw Santiago küpachi che re wedake dungu kimpay dullipay putun dungu dullipay kewan dungu dullipay re wedake dungu wiñotuy lof mew ka yekafemputuy ka fem putuy llemay feymew rume wedañmaley dungu fewla piam ka iñche nien pu furen feypienew ñi prima epu tripantu may ñi wentru lamngen re kimpay ngollin dungu uyew ngolliyawi ngelay rume plata miyawi ñi ngollin fey kamapuley ñi lof welu kuyfi femkelafuy che lamngen kuyfi mülekelafuy kawiñ welu putukelafuy ta che re müday lamngen ngollikelafuy ta che pichin müten mülekefuy ta müday wa lamngen ka kachilla ka ti frutilla kom che niekefuy piam rume punengekefuy piam kuyfi fey ti ngollilchekelafuy ka wa may chem doy ngollilchekepelafuy pero newe putumekelafuy rume ka fey ngillatun mew lamngen müley ta kom che tañi cheleael lamngen ngillatun mew müley kom che tañi cheleael iney rume ta ngollilelay achelelay rangiñ rume dudoso feymew llemay ta ngillatun fütake dungu ta ngillatun iney rume ta peñmangelafuy tañi ngolliyawün kam tañi acheyawün ngillatualu am kom fey ti newen puraalu ñi ngillatun mew wenu mapu fücha wenu mapu kushe fey ngollilechi che chem rume chumlelu pekankamekele feychi ngillatun ta puwlay tañi puwam chem piafuy kiñe che ngolliyawi chem piafuy kiñe che ngolliyawlu chem piafuy chem piy adkimñmangelay rume feymew turpu feymew ta niengekey ta kollong niekey entuchelu fey chem mew rume weda chemngey che eluñmangelay ñi ngillatuael ka kuyfi rume chem rume chem pingey mapudungun mew kimlan fey ti dungu welu sagrado ta ngillatun kiñe chem ta kom che ti machi ngünentuküley ta ngillatun kom che mülelu chem mew rume rakiduam mew rume ngillatukey ka ka amulkey ñi newen ñi ngillatun wenu mapu rume ngillatun ta rume kümey lamngen rume chengerkey iñche feymew feypiken re piwke mew chemi che küme chem iñche chem rume che piken ñi püñeñ ka chengey küme tripay operacion mew kom eluñmangey küme lawen küme doctor ka pey müna llellipuñmafin ñi küme chemael ñi chaw wenu mapu fücha kushe feymew ta re piwke mew ngillatulu che lamngen rume chemkerkey dungu relkerkey ta dungu feymew ta femngechi mülekefuy kuyfi iñchiñ püle lamngen iñche ñi lof püle welu kom mapuche kuyfi fey femngechi mongen niekefuy infitu dungu ngekelafuy iñche ñi kushe kuku yem langümngey kiñe sañwe pukem mew ya kom iñchiñ werküniekefuiñ kiñe rali sopaipilla ka yangall chicharron pingey yangall elmekefuy ruka mew akulu chi feychi ka wichakefuy che ñi ipayael ruka mew kom yekefuy kom pu lof mew femngechi misawkefuy che ka akuñmakey we alfisa we awar kom ya amumün feypimefimün entupape awar yepape allfiñ engün poñü kom ka ruka ka akuñmay ka femkefuy ya yengepape ka amukefuy iñche ñi kuku em yemeael fey wullu am fey ngewetulay despues amukey yemeael ka femngechi mülekefuy che kuyfi lamngen re küme mongen mülekefuy kuyfi fey llemay doy regle mari tripantü fey iñche mari regle mari küla tripantü nien lay ñi kuse kuku em fey kiñe bronconeumonia yeeyew ka ñi laku em ka feychi tarde ka lay penolu am ñi kure kom antü ka kiñe pichi wentru konpuy ruka mew fey ñi umawtukeyem pey korona ñi laku em fey ramtuy iney am lay feypingelay fey kom antü penolu ñi kure am fey fey piwke mew chemperkelay fey lay piperkelay chem aftukuy ñi dungu lafemi pura konchi pun mew lay ñi laku em kiñe antü mew müley ti eluwün kiñe antü mew müley kayu antüy ñi chem mülen regle antü mew rungalngey amuy kom pu furen nielu faw Santiago kom pu che chi puwley che füta mongen ñi laku em niefuy epu mari pataka epu mari tripantü pataka epu mari tripantü ñi kuku em niefuy pataka kechu mari tripantü fentren tripantü niefuyngu fentren kimün llemay chumngechi ñi entungeael ti mansana chumngechi ñi tungeael chem tukukan karü entun turpu ngedufkelaymün pikefueyñmew pillkakeafimün ka ti mansana niekefuy karoti fey kom kiñe mamüll fütra mamüll niekefuy rungi fey katrungekefuy famngechi wallpachemngekefuy fey nakümngealu mansana ñi nakümngeael chi chokunumekey welu turpu allfikelay ti mansana nawfemkefuy feymew rume kimfuy ta kuyfike che yem lamngen lladkükülmün papay ka antü fütangelmün nielmün tamün ruka pikeeyñmew ñi kuku em lladkün dewmakelayaymün ta iyael kom famngechi lladküngelu eymün konay tamün iyael mew kom che ipulu ti iyael ka chemay pikefueyñmew müley tamün küme duamküleael ayuwünkechi dewmakeaymün tamün iyael pikefuy feymew küme konay ta kalül mew feymew küme chemay tamün pikefueyñmew nielmün püñeñ poyekefimün tamün pichike che domo püñeñ wentru püñeñ niele küme ngülamkiyawfimün apon poyen ta che tremümkiyawfimün pikefueyñmew ñi kuku em ka entumeael lawen fey ta pepikakefuy lawen iñche kompañkefuiñ melingekeiñ purum pichike kuku yekefuy amukefuiñ entumeael lawen füta ngillatumekey fey ñi entuam ti lawen chumngechi chem mew ñi punengeael rapituwe pingekefuy puwlmi tañi kalul mew tañi püñeñ pikefuy müley tami küme cheael küme peñmafiel kom ti wedake chem mülelu kütrankulelu entuñmaafimi rapituwe mew pi ka chumngechi ñi entumeael ti folil kom sacakefuy ti mapu kom femngechi ka llellipukefuy tañi weftuael weftuael ti lawen ka amuleay ñi tremoel che kom femngechi chem rume re entumekelafuy ko ka pun yemekefuiñ pun ka fey pikefueyñmew amumun pun yemeael müley tamün llellipuael pun may ko pun may ko kiñe püle künunge ngen ko pilmün fey entufemaymün pikefuy femngechi amuiñ pun fey pun may ko pun may ko kiñe püle künunge ngen ko fey entufemaymün ko pikefueyñmew ñi kuku kom femngechi kim eleleyñmew ñi kuku em fentren kimün lamngen fentren kimün fey kom tukukan chumngechi ñi utrukunungen chumngechi ñi utrukunungeael tunten antü ka kom feypikefueyñmew ta apolelu ta küyen ta che ngankey kiñeke mew fey apolelu küyen ngillatukey ta che chem dungu müley apoley küyen mew ñi kuku yem ngülakefuy tañi ruka rel granero chew niekefun ketran feypikefuy ñi ngillatun mew küyen pewmangen may famngechi eymi mi apolen reke femngechi apoay ñi ruka mew ñi iyael ketran kachilla kom mapu widpulepe pikefuy ngülakefuy ñi ruka fey chem relkunukey ti küyen mew pun antülekey pun fey ngillatukefuy kom femngechi chumün chi tami feleel eymi apoleay ka femngechi apopape tañi granero chem rume niekefulu ponwitu ruka feypikefuy lamngen feley ta ti müna mañumeyu lamngen chem rume lamngen fey tañi doy chem nieel longko mew kuyfi doy kimpapelafun ngoymatukey che ka lamngen welu rume küme dungu ta mapuche che ta ruf kimchefelu lamngen ruf kimche ta iñchiñ uyew tremel doy pichike che kuyfi am mülelu doy kimche yem taiñ pu che kom lof püle mülefuy ta kimche kiñekeleweiñ fewla fewla may tüfachi pu weche küpalu faw re wedake dungu kimpay kuyfi ngillan dungun mülekefuy antü mew fewla pu che uyew küpalu mülepalu faw pun yepun purrukey wingka purrun mew purrutukeyngün kuyfi ngillan dungun antüngekefuy ella liwen reke langümngekey kiñe kulliñ kimelngekey ta ti yentukulechi dungu fentren chumngechi kiñe pedingekefuy ta domo ti ngen fotüm o ngen ñawe pedikefuy chem iñche ñi fotüm nieñmayaeymew tami ñawe pifiy ta pedir kangelu ta weñen weñengekefuy ta domo ka weñengekefuy domo fey wula ka antü liwen ella liwen kimelngekefuy ta ngen chaw ngen ñuke trafia may weñengepay tami ñawe peñi pikefuy amukefuy kiñe werken kimweupilu llemay pekanka che ta amukelay weñengepay fey eymi feypiaymi chem mi pediael ka chumngechi ñi amuleael dungu epu rupa müley ñi trawüael ti che fey may ti ngen ñawe feypiay dewmayengelu am kisu ñi ayun mew amuy fey chumafuiñ am fey elantükey ñi chumün chem antü ñi yengetuael ti ngapin ruka mew uyew ilongekey kulliñ ka ngen ñawe chem ñi duamün mülele lamngen ka wentru lamngen ka kullingekey ufisa chem rume kullingekey kiñe meli kechu o küla ufisa en fin ka ka yengekefuy kiñe waka vaquilla o novillo re ingeael kawel ka re ingeael müten feychi rume fentren che trawükey ka kom che domo wentru amulu müley ñi yeael yewün ti ngapin pa los novios chem rume yengekefuy cojines pontro kümeke weshakelu fentren yewün kom pu che kom pu che amulu müley ñi yeael yewün mapuche mew femkey che lamngen ka we akulu chi pichike püñeñ ka igual pemengey re amukelay che ñi chemael yeniekey chem yewün mapuche mew feley dungu lamngen fey llemay weshake piwke nielay kümeke piwke kümeke rakiduam niekefuy ngülam kimün rakiduam pu yall pu chaw ngülamtukefuy tañi fotüm pu fotüm pu ñawe ñuke ka femkelley may dungukefuy tañi püñeñ domo püñeñ wentru püñeñ tripayael chem rume kewatuyawlayaymi küme miyawaymi küme che ta iñchiñ küme mongen ta nieiñ pekanka wedake dungu mew yengelayaymi kümeke dungu mew yetumekey che falin che dungu mew pikefuy ñi pu ñukentu em ka pekankalu müten dungukelafuy ta che fey llemay feymew lamngen femngechi fütrake kimniefuiñ iñchiñ ta ti feymew ka kiñeke che ta yentukuniey tañi kimdungun ka kiñeke ka ngoymay kiñeke ka welu kuyfi ñi feleel dungu ngekelafuy kuyfi may ngillatukefuy che epu tripantü rupakefuy mülekefuy ngillatun ka epu tripantü rupakey ka mülekefuy ngillatun fewla may ngillatuwelay che iñchiñ püle turpu ngillatuwelay pu evangeliko pewüdkiyawkey pun welu ta kuyfi kom pu che mülelu lof mew konpuy ta ngillatun fey llemay kom konkefuy ti ngillatun ka kiñeke antü konkefuy sabado antü ka domingo tripael welu fütake ngillatun kimngillatun llemay sonido de celular lamngen ta ti pu weupife ka dullin che reke mülekefuy ta weupife chumngechi kimlafuy rume ta papeltun pingekey wirin tukun welu niefuy fentren newen fentren kewün ñi dunguael kümeke dungu llemay rume ta che ta allkutukefuy ka rume ta yentukuniengey feychi ngülam ka llemay puwkefuy ta piwke mew puwkefuy ta che mew puwkefuy fey llemay ka chew rume chumngechi nütramkapeeyu lamngen chayi chew rume iney rume ngillatufuy lamngen nienon mew machi kiñeke mew nielay machi ngillatualu fey may kom ngillatuiñ iñchiñ kom dungukefuy che kom ngillatukefuy che welu mülen mew machi machi yen tukuniey longko reke yen tukuniey chi ñi ngillatun welu kom che walloñmalen mew ka femngechi dungulerpuy tañi ngillatun welu ta kisu müten ta ngillatukey ta che kisu llemay ta chew rume eymi amulelmi lamngen chem rume amulelmi faw ngillatuan pilmi kiñe wingkul mew kiñe trayenko mew kiñe rüpü mew kiñe mawidantu mew küpangillatulmi ngillatuaymi fey kom che femkey fey llemay fey ta müna mañumeyu tami dungu müna mañumeyu tami nütram peñi ka fey ta müna kümey tami entun iñche küpa chillkatun tüfachi dungu ñi dewmayael tañi küdaw argentina mapu mew ka ñi doy küme kimael ta mapudungun ñi doy küme kimelael ta mapudungun ka feymew mañumeyu kom tami kimün tañi eluel fey pewmangen mew kom pu che mülelu tüfachi waria mew kiñewün reke küdawliñ ñi witrampurayael chi mapuchedungun ñi entuael chi mapuchedungun tüfachi waria mew pewmangenmew fey ta feley ta ti eymi amuymi ñi chillkatuael ka pais mew amurkeymi mi chillkatuael ka pais mew chem kimpuymi ka mapu mew chem kimpuymi ka mapu mew chem mew puwimi eymi Iñche chumkanorume rakiduamkelafun rupakelafuy tañi longko mew tañi rakiduam mew kiñe antü tañi müpüael tüfachi pañilwe üñüm mew ellapichiwentrungelu iñche rupakefuy wenu feychi aeroplano pikefuy ta ti kuse chuchu yem chumngechi müpükey chi che feychi pañilwe üñüm mew pikefuy ñi rakiduam pichiwentrungelu iñche kuydaufisayawlu iñche lelfün mew kiñeke rupakefuy ka kiñeke kulen reke elkunukefuy ñi pitrun müna amatukefun feychi dungu purakintuniekefun chumngechi tañi rupan engün müna amatukefuin iñche mülelu lelfün mew Welu pekefun rupan müten fütra kamapu ñi chumngen chumngen inaful pekelafuin pekelafufin feymew feymew iñche ka ellapichiwentrungelu iñche feychi nan mew ruparumey kuntawküley chi pu avion pütrün üñüm pañilwe üñüm rupay wenu feymew llikan iñche lefkülen konün mawida mew chumkanorume pekelafun feychi dungu feychi femngechi yawael chi pu pañilwe üñüm fey ella pichi wenu müten rupay feychi tañi ufisa tañi sanchu tañi kulliñ ka lefkülen koni mawida mew pefilu iñche ñi lefkülen konün mawida mew tañi pu kulliñ iñche ta ka lefkülen konün kisuletulan iñche feychi mülerkey kimlan kimlaiñ iñchiñ chumngelu ñi femün chumngelu tañi rupan fentren avion mülerkey awkan pu wingka ütrüwrkeyngün kewawingün tüfamew muntuñmawi tañi ülmenwen engün pingey despues wula kimün iñche ka rupalu ka rupalu alün antü wula nentungey ta muntuñmangey tañi ülmenwün ta chi kiñe kiñe longkolelu kiñe presidente Allende pingelu feymew Pinochet pingerkey chi kangelu ta muntuñmarkefiy tañi ülmenwün tañi longkoleael tüfachi pais mew feymew ruparkey ta ti fentren pañilwe üñüm fillke püle pütrün langümwün mülerkey üñüm reke langümngerkey ta che müna llikay tañi pu che feymew iñchiñ ta kiñe che feypipay elkawkülemün tripakülmün müte wekun tralkatungefun wenu miyawi engün ta ti chem lokoleyngün ta ti pu wingka piy feymew neyfükünumekey kulliñ müten iñchiñ tripalaiñ lelfün mew tañi wakakamañael ufisakamañael feychi akulu tüfachi waria mew iñche kimelpalu tüfa mapudungun tañi pu wenüy tañi kellunietew fey ta kelluenew engün tañi chillkatumeael ka pais feymew rakiduamün chem mew chi amuan pichi yeweniefin tañi feypiafuel engün ka ramtukayafuel feymew amupelayan mikro mew bus mew may amuan tunten antü chi lafken mew chi amuan chumngechi chi amuan pin tañi rakiduam feymew tañi wenüy Felipe Andrea rume kelluenew tüfachi dungu mew fey ta feypirumeenew amuaymi ta avion peñi feychi pañilwe üñüm ta yeaeymew llikakülnge chumkelay ta che pienew feymew welu piwke mew pichi llikalen fey puwün elmeenew Andrea elmeenew ta feychi estacion mew aeropuerto pingey ta wingkadungun mew chew ñi akuken ta pu avion chew ta tripaken ta pu üñüm pañilwe küla hora petu ñi tripanon mülepuaymi pingen Fotr chumngelu am pin feymew wulpun tañi üy kelluenew tañi lamngen malukangen ka kiñe wingka petu tami rupanon fey ta püle küpange pienew miñche chang tukurpaenew kiñe pañilwe che chumngelu amta femngen pifin yenieafuymi ta chem chi cuchillo yenieafuymi tralka feymew ta kom che femngey ta ti fey ta no iney rume ta presidentengele rume ta igual malukakefiiñ pienew nawputulu iñche ka malukangen malukañmangen tañi yenieel tañi weshakelu chem yenieel iñche feychi pañilwe kimkerkey yeniengen acero piy wirarkerkey kiñe pichi pitu ta wirarkey ta yenielu che yeniele chem rume ta entuñmangekey muntuñmangekey rumekelay feychi feymew wula puwün konpun puran chi pañilwe üñüm mew Rupay kiñe hora peno fey ta tripay tripay tripay tripay tripay awtu reke repente wenu purarumey wenu purarumey puray puray puray iñche kom püle adkintumeken pefin pütrün ruka Santiago ruka kom püle doy wenu püle doy pepelayan ruka pin femlan doy puralu trukur nagi ta mapu trukur nagi mapu pengelay ta ruka re trukur müten pen chumngechi mülekey kal ufisa lig kal ufisa feley ta mapu chem no rume pelan adkintun feychi adkintuwe mew pelontuwe mew fey nagadkintun nageltu mapu utrufnagrumele tüfachi pañilwe üñüm kom layafuiñ müna weda chumngelu chi küpan tüfachi pañilwe üñüm mew pin tañi rakiduam fey tüfamew ruf layafun ta trananagrumele amuley amuley pilerpuy müten ta ti pañilwe üñüm pütrün che amuley feymew pütrün che yekerkey feymew wellewelletuy ñi longko ka newen mülerkey ta wenu ka kuruf fentren kuruf feychi rupalu rumelu feychi kuruf mew chew ñi mülen fentren kuruf wallowallotuy ta ti pañilwe üñüm llikan pichiñ utrufnagrumele tüfachi pañilwe üñüm chumafuiñ chi kom lapelayafuiñ pin wenu dew felen tüfa chumafun kay pin feymew kiñe hora peno epu hora peno kimwetulan petu welu fey puwi ta Peru ñochikechi nagi ñochikechi nagi wallñmatuy lafken ka fentren ko fey tüfa mew amurumenole chi motor trananagaiñ tüfa mew ñamkonafuiñ ko mew ka pin tañi rakiduam feymew nagpuy nawpulu iñche welleley ñi longko kimlan chew ñi puwün chew tañi nawpun feymew nawpulu iñche fillke ad che pen kiñeke fey engün chumngelu amta ramtun wüne puwlu iñche fey kiñe fandera mew perumen purapulu dew mapu mew kiñe trokiñ che pütrün che fandera reke kiñe pañu mew kiñe papel mew kiñeke tukuley ñi üy witranpurami kiñe mamüll mew engün feymew feypiy kiñe üytungen iñche ñi üy chumngechi kimenew tüfa engün pin tañi rakiduam mew ka mapu che kimenew ñi üy feymew feypiy Hector Mariano Lider mapuche kintupefiiñ piy fey pefin chi papel mew kiñe fütra papel mew aaa chumngechi anay tüfachi dungu kimenew no am chi pin tañi rakiduam mew feymew yepaenew chi che ñi yeaetew feychi unifersidad mew ka ad nieyngün mapuchekechiley ñi ad engün welu mapudungulay engün tüfa mew ta mapuchekechiley chi che ñi ad ka pin wingkakechilelay engün kurü che kiñeke ñi foro niey kiñeke kiñe pañilwe reke ka foro nieyngün chumngechi che am chi pin feymew yengen kiñe unifersidad mew San Marcos pingey chi unifersidad feychi kimelwe ruka pepufin rume wedalkaley chi ruka niekulliñwe reke kechiley chew ñi müleken kulliñ feley chumngechi universidad müna pobreleyngün am chi tüfa unifersidad ta ti pingen füta kimelwe ruka ta ti doy wünenküley tüfachi unifersidad kom unifersidad reke pingen tañi ramtulu iñche feymew müley ka niewe rayen flor müley metawe miñche metawe müley kiñe dungu kechu pataka tripantü niey feychi metawe pienew chi yenieetew nütramkaenew tüfachi unifersidad niey ta kechu pataka tripantü pütrün tripantü akulu ta ti pu wingka ta fey ta dewmapuyngün ta ti pienew feyngey am chi may feymew wula falin tufin chi unifersidad kimnolu am iñche chi piam pinolu am ñi tunten tripantü nien ta femngechi rakiduamün welu kimlu iñche müna amatufin ooo iñche kimpan tüfachi fütra kimelwe ruka fentren kuyfi ñi niey feychi chem tañi orkon niey ta mamüllngelay fotrangey fotra fotra mew munuluküley ruparumele kiñe fütra neyen tüfa ta utrufnagafuy pin tañi rakiduam mew iñchiñ dew rupalu tüfachi pais mew kiñe fütra neyen we rupalu neyen taiñ che tamün ta feychi pais mew fey ta longkontukuniefin llikalen reke taiñ mülerumeael ta neyen mülele neyen mülerumele neyen tüfachi Peru mew utrufnagay tüfachi ruka re fotra ruka feymew chillkatupuiñ pepun ka che akuy fillke pais che anümchengelu indigenangelu fillke dungu fillke nütram akuley engün fillke ad nieyngün ka fey dunguliñ iñchiñ taiñ dungun mew taiñ anümche dungun mew kimwlayafuiñ indigenangey welu ka kewün kimniey ka dungu nieyngün feymew inakaramtun fentren nütramkan ramtun chumngechiley tamun mongen uyew chumngechiley tami mongen tamun pais mew dungukeymün tamun kewün tamun anüm dungun pifin kiñeke feypiy femlaiñ ka wecheke che ta dunguwelay füchake che müten ta dungukey iñche tañi kuku tañi chuchu ta kimelenew tüfachi dungu tañi dungu tañi ñuke ta kimlay tüfachi dungu piy ta kiñeke feymew rakiduamün iñchiñ reke felerkey ta ti ka ramtufin chumley ta pu Estado kellumekeeymew kay kellulaeymew weñche kellunieeymew müten ka feypin welu kiñe dungu feypian kiñe fütra rüpü reke tranaley tüfachi mapu mew feyentun anümche feyentun mapuche feyentun indigena feyentun kom femngechi ad niey fey müten ta pichi truriñ taiñ dungu feyentuy tañi ñuke mapu feyentuy tañi feypiael kom wenuyefiiñ tüfa peñiyefiiñ anümka pingün tañi nütramkan engün feymew ta iñche ta iñchiñ reke ta felerkey ta ti pin rume yamfiy ta anümka engün rume yamfiy ta mülelu tüfachi mapu mew feymew kiñe akuy kiñe wentru akuy fey ti pu sañwe taiñ peñi ta ti piy chem piy am ta ta ti weda wentru pin tañi rakiduam mew feymew akulu rangi antü yafutuael anuleiñ mesa mew feymew feypin iñche ilo sanchu elungeiñ kankan elungeiñ iñche ñi ayekan mew pin müna kümey tañi peñi sañwe pin tañi nütramkan kiñeke pütrün müna ayekay feychi mülelu mülerkey feymew anulekarkey ka fey pilu matruley illküley chem piafin am chem pirumeley engün tüfa pin tañi rakiduam mew welu illküay ka pin chem piafuin kay pin tañi rakiduam welu welu feypin tañi ayekan kiñe fütra ayen tripay yafutuwe mew müna kümey tami peñi sañwe müna kümey ta kankan pifin feymew fentren dungun kimpun ka fentren dungu ayulan ka yenien tañi pu che feychi mapu mew kiñeke akuy kiñeke werken akuy feypipay konwekülpe ta traktor taiñ mapu mew tañi küdawael iñchiñ taiñ füchake che yem küdawkefuy burito mew bura mew piy feychi makina ka podülpay taiñ mapu piy waychuftripakey kuñiwtukülelay taiñ chumngechi küdawün piy feychi dungu ta müte ayelafin fey ta amutuael tüfachi tripantü mew ka mongen yenieiñ feymew feypifin iñche witranpuramün ñi küwü feyngey taiñ anümchengen taiñ indigenangen welu ta fey ta pobrengepe rume fillalepe chi pu indigena pilay feychi dungu feymew ta fachiantü wingka dungun mew feypifin progreso e identidad pifin feychi nütram entun feymew chumngelu am feypiaiñ fachiantü ta müley ta wecheke che pu indigena wecheke che profesionalngey chem piafiiñ fey engün chillkatukülnge piafiiñ eymi ta indigena eymi ta mapuche piafiiñ feychi rakiduam ta ayelafin pifin kisu ñi ange mew engün fachiantü ta ka tripantü ka siglo ta müleiñ fachiantü feyngey tañi füchake che tañi re nütramkakefiel feyngey tañi füchake che yem nentulu tañi dungu re nütram mew welu kimwirifule feychi engün wirintukuafuy tañi dungu engün ta papel mew pifin pifin tañi nütram fey engün kimle kim mülele feychi tripantü traktor adumafuy tañi chumngechi ñi amuleken ta traktor ka kimafuy engün niefuy traktor engün feychi tripantü feychi feychi siglo mew nielay ta feychi dungu feymew ta kimlayngün fachiantü ta müley iñche tañi pais mew pütrün mapuche kimmanejay ta awtu niey awtu engün ñi ruka mew pifin ayelafin tüfachi dungu pütrün pu che pu pais mülelu fey witrafiy ñi küwü engün kiñeke femlay lladküy eymi ta colonizao dungu ta nieymi tami longko mew tami rakiduam mew pienew feyngelay ta ti pifin iñche ta mapuche iñche ta tremün tañi lof mew kimün ta mülen ta küna ruka küna ruka mew ta tremün ina kütral ta tremün niekelafuy tañi ruka mew ta kuyfi ta ngekelafuy cocina dewmaiyaelwe wingka dewma iyaelwe we kudulu iñchiñ pitrun ta ngümangümakefuiñ iñche ta feychi mongen ta kimün trilltran namuntuyawkefun ta fotra mew niekelafun tañi tukulkawael fachiantü reke pifin chem mew am ta feypian kimnien am ta iñche fey am ta interculturalidad piafiiñ fey no ta ti Fey ta filla nienolu am tañi pu che engün muntuñmangelu mapu kurintukungey ta kiñe rincon mew femngechi elukünuiñ taiñ indigenangen taiñ mapuchengen feymew ta iñchiñ ta pobreleiñ fey am ta interculturalidad pimün pifin entulu ñi dungu iñche ka witrafiy ñi küwü pütrün che pütrün müna küme tami weupin pienew engün feyngey ta ti iñchiñ taiñ füchake che ta ka femngechilewey tañi mongen iñche ta kake femngechi tremün müna pobre nierkelafuy ta iyael piy kiñeke femngechi mongen ta nieiñ ta iñchiñ taiñ mapuchengen feychi tripantü welu fachiantü müte felelay feychi dungu ngelay ta fentren filla tañi lof mew fachiantü rupalu iñche kiñe fütra mari regle mari kechu tripantü amun tañi lof mew fey pepun ka mongen müte ngewelay ta küna ruka müte ngewelay ta mansun kareta miñche ruka müley ta awtu müley ta müley ta awtu ka kiñe mongen müley tami lof mew feychi lof mew pepufilu iñche müley ta miñche ruka kiñe fütra camioneta chevrolet pepun feychi dungu wilufküley ñi ruka engün müna weda pin chumngelu am ka mapu reke müna rakiduamün puwlu pefilu chi dungu iñche ngewelay ta mawida anümka niey ta pino anümka niey ta caliptu engün apoletuy nga mapu feychi anümka mew rakiduamün müna weda inaramtun ka chumngelu feley tüfachi dungu may akuy ta ti pu wingka ta tüfey kiñe caliptu faliy kechu warangka kayu warangka epu mari warangka entuafuymi kiñe füta caliptu mew tunten am ta entuaymi kiñe saco kachilla müley ta mari warangka müten faly femngechi ta ngoyllatungey tañi pu che feymew feypifin iñche feypingerkey engün ka elulmi tami anümka tañi caliptu tüfachi mapu mew eluafueyu purum kiñe camioneta we camioneta eluafueyu elulmi anümkalmi müten epu antü rupale eluafuy kiñe camioneta nieaymi küdawwelayan kutrankülewelayan tañi küdaw mew pingen welu rakiduam müley tañi pu che rupale ta fentren tripantü feychi anümka ruparkey tañi folil rume ponwitu nagkey chumngechi nentungetuay feychi folil Folil kangetuay pin tañi rakiduam mew iñche entukefun mütrün mülelu uyew iñche kiñe walle kiñe foldo meli antü kiñeke mew kechu antü küdawkefun entuael kiñe mütrün müten feychi mütrün chumngechi entungey pin müna weda ka feychi caliptu kechu warangka kechu pataka litro putokokerkey ko fill antü angkay ta mapu afay ta posoko chew am ta entuay ta ko ta che pin tañi rakiduam mew femngechi ta femngey tañi pu che tañi lof mew ka mongen pepun ka ramtukan ka chumley am ta pu wecheke che kurengelu tunten yall nieyngün aaa epu müten kiñe müten epu müten kiñeke müten niey pu mapuche fachiantü rume pobrelmün chumngelu amta nieaymi ta fentren yall pingeyngün feymew ta muntuñmangey taiñ mapuchengen yall mew kutu epu yall müten niey kiñe mapuche nienole ta yall ta ngelayay ta mapuche nienoliñ ta mapu ta ngelayay ta mapuche welu doy weda dungu muntuñmangey taiñ yall engün katruntukuñmangey tañi yall engün kiñe kurewen epu yall müten niey kiñe wentru ka kiñe domo fenten müten afay ta mapuche pin tañi rakiduam mew feychi dungu natalidad piy ta pu wingka feymew peñi fentren dungu müley tañi nütramkayael feypiken tañi mapuchengen iñche chumngechifuel che kiñe kurengele pu mapuche domo ka wentru kureyawle pütrün mapuche müleafuy welu ka rakiduam nietuy ta che wecheke che fachiantü feychi dungu ta tukulelngey tañi longko mew engün femngechi apoley ta anümka mew ka anümka mew ta mapuche tañi lof amutuay ta waria mew engün areñma konputuay waria mew ngewelayay ta fente müte mapuche feychi lof mew fey ta kuñiwtukülelay tañi pu che chem rakiduam chi may müley piken tañi rakiduam mew chumkanorume entulayay mütrün entumütrünlayay engün ka antü küpawiñoy küpaküdawtuleay ta mapu engün pepiküdawtulayayngün chumngechi entuafuy chi mütrün engün katrungelay chi mamüll fey ta chi weda dungu müley tañi lof mew llikan dungu fey ta kümeafuy ta rakiduam mülele tañi pu che fillke pais feychi dungu ka mülerkey amun Argentina kiñe wenüy nütramkaenew mülerkey kiñe anümka porotokechiley pingey feychi anümka piam angkükey ta mapu iñche nütramkafin feley tañi pu che soya pingerkey feychi anümka angkümmekerkey mapu Argentina welu ta pu anümche pu indigena fey tüfa müna faley tüfachi anümka pingerkey fey ta küdawlayaymün alün entulmün fentren entulmün kosecha tüfachi soya fentren kulliñ nieaymün pingerkey welu feychi anümka angkümkey mapu femngechiley ta pu che ka ayiwpulan tüfa Argentina dungu Peru dungu ka dungu müley iñchiñ tüfachi mapu mew taiñ mapuchengen ngenngeiñ pichin mapu rume nieliñ epu hectareapelay hectarea nieiñ kechu kayu hectarea nieiñ ngenngeiñ feychi mapu mew welu uyew ta Estado elueyew ta kiñe warangka hectarea mapu yengey ta pu indigena pu anümche feymew kom trokiñ ngenngepuy engün kulliñ reke feymew feypingey küdawnge tüfachi mapu a media en comunidad piy ta wingka kom kiñewün küdawaymün kechungelmün melingelmün küdawlmün tripale tunten saco wa rume feymew ta tukungekey ta wa anükey ta wa feychi pais mew tripale mari saco kom trafay tamun tamun tunten tañi nieael piy kom trafay tunten tami nieael tunten tamün entun tüfa mapu mew fenten nieaymün kom iney rume doy kiñe saco nielayay piy feymew welu lay chi che chi anümche ngenngelay feychi mapu mapu iney rume ngenngelay küpaküdawkülele küpayeniele feychi mongen engün tañi pu fotüm müley ñi yenieael ka feychi mongen küdawün müten femngechi akukey ta layael engün chem rume elungekelay chem rume yenielay engün ngenngelay chem no rume feychi dungu müte ayiwpulan welu fey tüfamew iñchiñ petu ngenngeiñ taiñ mapu mew pichiñ mapu mew welu ngenngeiñ fantepuy tañi nütram peñi pewmangen kelluaeymew tüfachi nütram Amuyu ñi ruka mew Müley kiñe wentru ta ñi ruka mew ramtueyu kiñeke pichi dungu mapudungun mew fey Chew küdawmekeymi eymi Iñche ta küdawlepun ta küdawlepun ta Chillan Chillan waria mew Chillan waria mew müley ta pal norte piy ta wingka ka chummekeymi petu küdawmen ta uyew dewmameken ta pichike plaza anukunuam ta che yawfutuam ta che ka nienoam ta müte ta trufur ta ruka mew konnoam ta trufur cementangey ta chi calle anumngealu pichike matita mamüll plantayalu ta chi müna küme dungu ka chumley tüfachi küdaw küme küdaw weda küdaw küme küme küdaw antü müten müna weda müna fuertengey chi antü müna arengey arengey müna arengey ka tüfachi küdaw mew müley doy mapuche che wünechi mülepukey ka mapuche después afachi küdaw mew küpatuyngün amutuyngün tañi ruka mew amutunge amutumun deway ta küdaw ta ti duamwelaiñ ta che piy pingekunuy ta küpatuy ya afi ta küdaw afi ta küdaw petu afi ta küdaw tuntelewelay küdaw mew eymün mapudunguymün kiñeke mew mapuchedungukeiñ müna küpakimiy kiñekentu müna küpa mapuchedunguyngün müna küme dungu eymi ta karpintero may iñche ta maetro karpintero küdawken ta tabla mew dewmakeiñ moldaje ta konam ta cemento apoley ta cemento mew femngechi feychi küdaw iñchiñ ta dewmakeiñ chumngechi kimimi tami dewman karpintero reke chumngechi kimimi chumngechi adumün tüfachi küdaw adumün tüfachi küdaw kuyfi ka ayefiiñ petu pichikalu iñche ayefiiñ tachi küdaw müna küpa dewmakefun ruka despues dewman ya re adkintun müten re adkintun müten fey ka pu hermano iglesia mew ka enseñaenew femngechi adumün eymi ayefimi tami küpan iglesia mew may ayefin tañi miyawael iglesia mew ka chumüll koni ta iglesia tüfachi lof mew chumüll akuy may mas o menos como epu mari kechu tripantü mas o menos peno amuley dew tüfachi iglesia akuy ta mew dewmayngün ta ngillatuwe ruka akuy ta pu hermano tuwlu ta pueblo mew küpaleyngün ta herramienta küdawam iñche fey ka nieken herramienta fey ka küdawken iñche chumngechi tañi katrungeael ta tabla corte nan pingelu ka müley tabla rollizo chumngechi ñi katrungeael chumngechi chew püle tañi elngeael chumngechi katrungey kakelu tabla famngechi katrungey madera rollizo femngechi katrungey po pa que agarre el corte kom adumfin feychi ta yewael ta chi corte hermano mew eymi adumimi ñi küdawael karpinteria mew Küme dungu kam weda dungu ñi konün ta hermano tüfachi lof mew küme dungu küme dungu sino re putun dungu müleafuy re kewan müleafuy iglesia fey permitelay feychi dungu ñi putuputunoael che ruka mew sino katrungey tüfachi dungu ngillangeael ta zapato ngillangeael ta weshakelu ngillangeael ta iyael arreglangeael ta ruka fentren dungu küme kawitu mew ngutuael ngillangeael ta mueble fey putukechi che fey feychi femngechi rakiduam nielay sino ñi poyen niey niey plata pichiñ küpaley ta pullku fentren pullku küpaley ipaymi piy ta wenüy putuaiñ fiestaiñ piy fey kiñe kordero ngillayngün ñi sañchu ngillayngün fütra fiesta engün fentren ayiwün nieyngün pero nielay ñi ruka mew domo duami itrofill müleael ruka mew wangku mesa kom fali plata kom plata ngillaiñ ka chi pu hermano akulu tüfachi lof mew kellueymew ka kellupaeiñmew kellueiñmew weshakelu mew kimün chumngechi taiñ chumngechi tañi tañi cómo vivir con la gente müna küme dungu fey eymi ayiwküley tami piwke konlu ta iglesia mew may ayiwi ta piwke pelon reke ta pelu ta che fey eymi chem dungu dewmakeymi ta iglesia mew eymi chillkatukeymi eymi ülkantukeymi chem dungu dewmakeymi ta iglesia mew iglesia mew kelluken ta iñche chem duam mew rume plata mew dungun tukun mew femngechi apoyar al encargado de obra piy ta wingka welu pepi mapudungukeymün iglesia mew may mapuchedungukeiñ mapuche adumafiiñ mapuche ayekafiiñ trawükeiñ matetukeiñ iglesia mew müley ayekan petu konnon ta iglesia tüfachi lof mew müley ka kiñe dungu si po kake dungu müley po chumley ta dungu petu konnon ta iglesia petu konnolu ta iglesia ta che fey ta niey weshake rakiduam wedwed rakiduam wenüyafiel ta pu weñefe wenüyafiel ta weshake rakiduam nielu fey ti chi weshake rakiduam nielu chi pikunuy müten iñche may ta ti po kayñe ya chumkunuael rume kulpangeael kutrantukunuael kutrantuael feychi dungu niey fey ti chi nielu weshake rakiduam nielay küme rakiduam po kutran piwke yelay ta che kutran piwke yelay ta wentru domo leli tañi wedwedkalekafiel kulliñ peñmafiel kulliñ weñeñmafiel entregayafiel fey ka müten re feychi rakiduam niey ta che femngechi che müna weda dungu fey santiago waria mew aleko feypikeenew ta ñi pu awela kimelfi mapudungun fey tami ñuke iney pingey Isabel pingefuy Neculhual kimpapeltulafuy kimwingkadungulay amutuy ñi kimwingkadungunon lay perdey mapungetuy ka tami ñuke kimi ta kom lawen kom dungu lawen pichiñ kimlafuy kim lawenlafuy tañi ñuke porque femngechi dungu müley mapu mew kiñekentu doy kimi kiñekentu doy kimlay ka kiñekentu adumuwkelay ka müley che küme adumuwlu kom che feley domo wentru kom feley welu tami ñuke küme domo müna küme domo siempre acordaniekefuy tami ñuke yem tuwkefuy pingeken ka che kimfiyu iñche ka re mapudungun müten re mapuchedungukefuy müten küme duamküley nütramkakefuy pichiken itrofill dungu kuyfi chumlekefuel ta füchake che nütramkakefuy ka eymi pichikalu eymi re mapudunguymi müten iñche re mapuchedungukefun müten fey ta mama wingkadungukefunolu chumngechi kimwingkadunguafun ta iñche ka chumngechi eymi adumimi wingkadungun wingkadungun ta adumün ta escuela mew escuela mew konlu ta iñche ka despues fey ka dirigentekunungen comunidad mew fey femngechi viajeyawlu pueblo mew femngechi ta kimurpun tañi kimün ta inawentufin ta wingka inawentufin ka iñche kay interesayael tañi kimael doy küme tañi kimael ta falin chengeael ta welu kolekio mew chumlekefuy ta kolekio pichikalu eymi weda dungu küme dungu mülekefuy ta colegio mew may chumlekefuy kümekefuy may chumngechi kimelkefuy ta kimelfe mülelu kolekio mew feychi chi pu profesor wüne pu profesor akulu am newe kimkelafuy profesor basicongey ta ti chem curso puwyelu engün ta newe kimkelafuy ka re wingkadungun müten kimelkefuy wingkadungual kake kolekio mew piam ta fey ta pichike che ta mapuchedunguy ulelngekefuy iñche chew estudian mew tañi colegio femlay dungu feychi kimngelay amukeymün müten amukeiñ müten puwiñ ta escuela mew feymew tripan sexto año septimo año mew kangelu escuela mew yengen despues prueba pingeiñ elungeiñ hoja iñche turpu kimlan nada nada kimlan kiñe nota rume tukungelan porque dewmalan tañi prueba estudialan ta materia porque iñche faw escuela mew niekenofulu kay ta ti femngechi ka chumngechi eymi adumimi ñi küdawael ta mapu inawentufin ta wüne küdawlelu pichike che müna inteligentengey fütra müten adumi y tambien cuando uno kurengey niey familia obligacion ñi küdawael iney kay alimentayafueyew iney kay küpalelefueyew kiñe saco kachilla kiñe saco rüngo tañi iyael ngelay feychi dungu kisu müley tañi küdawael ta che müley ñi ngillayael iyael tami ruka mew müley ñi müleael iyael ka müley ñi ngillangeael itrofill asucura hierba matetuael puliwen yafutukunuy che puliwen fey tripay küdawalu sino anuley müten kachakefulmi po nielay iyael nielay iyael chofungele che küdawkelay che pichikalu eymi mülekefuy ülkantun ñi pichiche ülkantun putulu che ruka mew füchake che ngollin ülkantukefuy ñañañañ pikefuy tañi ülkantun ka eymi ayefiymi ayelafiymi si ayukefun iñche ülkantukefun ka después kiñe rupa allkün kiñe pichi ülkantun feymew fey ti chi chem pingey ama makina rulpangey kiñe pichi tornillo mew ñi disco chiwudchiwudngey chi disco kantalekefuy pichi wingka feychi pu wüne aceptalu ta evangelio niekefuy ta grabacion ka chem pingey ama viejita chem pingey ama miyawülkey Sinvoroso despues tambien pichi instrumento allküngey pichi ülkantun evangelio si po palabra montulenew montulenew tañi küme jesus wekufu ñi lasu mew wekufu ñi trampa mew witran entumetuenew chew rume chew rume miyawley miyawley kompañkiyawlafin nütramkayawlafin longko mew miyawlafin tañi küme jesus tañi küme jesus ülkantukefuy después fey ka tripakefuy feychi ta aflu ta aflu Chaw dios ta apümi ta mapu ta ko mew diluvio kiñe wentru mülekerkefuy ta fülkülelu ta Chaw Ngünechen mew ka fente küme ruf piwke mew inafilu ta Chaw Ngünechen Noe pingerkey Feymew Noe dewmayaymi kiñe fütra arca feymew konpay che montuam iñche kiñe fütra mawün küpalan tüfa mawüay fentren mawüay apoy ta mapu montulay ta che kom che ta layay layay ta üñüm layay ta ngürü layay ta trapial layay ta itrofill kulliñ mülelu mapu mew kom afay porque tüfachi dew aguantawelafin rume weda wedwedi ñi piwke engün re wedwed ka mekey engün mejor apümafin pikey ta Chaw Dios dewmayafiymi chi ruka fey ti chi tami feyentuetew feyentuetew fey montuay pingerkey dewmay ta chi Noe feyentuy Noe Fey ta amuy kom mapu nütramkayafilu tüfachi dungu chem piyawi ta loco wedwed puwi tañi kimün ta Noe pikey ta che No femlay apuen felealu ta dungu mawüalu kiñe fütra mawün küpaley apümngealu ta che pichi katrun fey ta chi pu che küdawkelu iglesia entukefuy ñi dungu mapudungun mew ka vitrola vitrola pingey ta feymew mülekefuy fentren disco miyawkefuy pu hermano tañi interesayael ta che ta kintuafiel ta Chaw Dios iñche allkutulekefun feyme fey akuy ta chi mawün ka diluvio pipiyu nga mawüy fütra mawüy fey ta akuy ta kuruftukumawün fey ti chi disco amulekefuy po y como iñchiñ amatukeiñ feyentukeiñ feyentukeiñ po feymew fey Noe Noe amukalu mawün amukalu mawün petu apoy mapu fey acordatuy ta che Noe feypi nga mawüalu piy afay ta mapu piy nga Noe feyngerkechi feypiy nga che piy feymew fey amuy nga amuyngün Noe kintuñmangey tañi ruka ta Noe pepuyngün fey fey ti chi ruka piam puraley wenu femngechi puraley wenu Noe Noe ngulalelmuiñ ta puerta pipurkey nga che feymew fey Noe dungun entuy wekun iñche ta ngulalayafun ta puerta kisu cerray ta puerta ngulalayatun ta ti pirkey ta Noe wakeñküley ta che wekun wakeñküley ngüman mientras mekey mawün fülfülküley mawün kuruftukumawün y Noe Noe Noe ngülamuiñ ta puerta feychi wula feyentuiñ tami piel nga tami piel nga piy Noe dew ngelay tati dew cerray ta puerta kom ta layaymün ta ti pirkey ta Noe Noe ponwitu niey re kurewenke üñüm niey feymew vilu serpiente gansu achawall itrofill itrofill kulliñ niey Noe arca mew fütra mawüy fütra mawüy apoy ta mapu fey solamente ta montuy ta chi arca dewmalu Noe feymew allkükefuiñ vitrola mew pelicula reke kiñe fütra wentru Sinvoroso pingekefuy kiñe fütra evangeliko ngekefuy fey feychi ta visitayawülkefuy che welu iney rume llowñmakelaeyew ñi nütram Noekechi yawi feyentungelay küme dungu niey tati küme nütram niey tati pilay che si po Noe ta feyentungelay despues dew cerralu chi puerta Noe piyawtuyngün femngechi aprenden kimün Ka welu pichikalu eymi müley awkantun awar kuden reke mama hermana Celinda mama nütramkakefuy entretencion pi ta wingka tañi rupapunam engün awar piam lupümngekefuy kiñe parte kiñe püle lupümngekefuy kurülekefuy pero iñche awkantulan kimlan kimlan turpu iñche awar kudewulu awarkudewulu pikefuy chumngechi femngekelafuy engün amfe awarkudewulu awarkudewulu pipingekerkefuy fey feychi awar piam kisu chiwudkefuy pingerkefuy tañi kurüngelu kangelu ta fülangkülekefuy chuwi ta wew pilen engün fey ta kimlan fey Chichay kimniepelafuy fey kiñe antü nütramkameafiyu fey ta kimi ta ti welu newe allküwelay newe adumtukelay cuando ramtungey may niey kiñe fotüm müley pital mew katruñmangey kiñe changall namun chumley tüfa mew kümelkaletuy pichiñ welu müley pital mew kam müley ruka mew no pital mülepuy Temuco wiya pemefin ta tio Chichay ngümakonküley fentepuy ta nütram matetupelay engün ta ti mari mari peñi mari mari peñi chumleymi kümelen peñi eymi kay kümelkalen ka fachiantü nütramkayayu kiñe pichi dungu ka chem küdaw niepaymi eymi wüne akulu tüfachi universidad mew Iñche akulu tüfachi küdaw mew wüne katrupan kachu katrukachupan feymew kuyfi ta iñche katrukelafun kachu tañi lelfün mew tañi lof mew ufisa müten katrukefuy kachu uyew kimniekelafun kimniekelafun feychi dungu feymew fey ta chi waria mew katrungekey ta kachu ta tañi atungeael ta we konpayael ta ruka mew konpayael ta unifersidad mew tañi küme adngeael ta ruka küme adngeael ta universidad feymew ta mülekey ta kachu katrungekey kachu kiñeke mew we pepalu iñche feychi müna kümelkaley chi kachu chumngechi chi küpalafun ñi mansun ñi kulliñ wedapayafuy fentren ipayafuy tüfa ñi mansun utrufentumekey tüfachi kachu pin welu amatufin feychi dungu ka chumngelu ta katrungeken kachu chumngelu ta utrufentumeken kachu iñchiñ uyew katrukachuiñ ta kulliñ elukefiiñ ta kulliñ elukefiiñ ta mansun motrilekey ta kulliñ kulliñ tañi iyael feychi kachu welu kake küdaw müley waria mew trurlay ta küdaw ta lof mew ka waria mew feymew kiñe feychi küdaw niepan wüne fey ka kiñe rupa we küdawkülelu iñche tüfa mew perumen fentren che küpay munulongkoley munulongkoley ñi longko ñi ange takungey ñi ange lefkülen küpay chi wecheke che wirarkülen küpay engün küpalley karoti küpalley fillke dungu fillke chemkun küpalleyngün fey chem chumimi am chi pin müna llikan lefkülen konpatun tañi universidad mew tañi pichi makina ka küpalün feymew feypin chem dungu chi iney no rume feypilaenew feypilaenew ñi chumken chi pu chillkatufe tüfa mew fillke universidad mew mülelu tüfa mew tripapayngün feymew lefkülen konpatun ramtufin kiñe kompañ chem dungu am ta müley fey tüfa ta pichike che tripakeyngün ta ti müte ayekelay tañi chumngechi amulen tüfachi dungu universidad mew pütrün müna fali ta estudiael pütrün müna fali ta chillkatuael tüfa mew feymew ta tripakeyngün ta ti feymew ta ingkakey tañi kimelwün engün femnoliñ ta ka antü papeltulayaiñ rume fali tüfa mew ta papeltun feymew ta tripakey ta wecheke che pienew feymew pefin awkan reke müley kiñe fütra awkan reke utruftufiy kiñe fotilla mew kütral tripay wente wente karafinero ketro longko karü longko karü weshakelukiyawkelu utruftungey feymew uyechi kütral wente guanaco pingey ta ti fütra camion feymew feypin iñche lufküley feychi awtu chumafulu faw ta che faw mülelu feymew fey ñi wenüy pienew femkelay ta ti feychi makina dewmangey tañi lufkünunoael piy feymew kiñeke allkün ka wirarün feychi wünen chillkatulu tüfachi universidad mew chem rume kullilay re papeltuyngün fachiantü müleyngün presidentengeyngün longkolelu tüfachi pais mew chumngelu am ta iñchiñ ta fentren kullimekeiñ tüfa pipiy chi wechewentru ñi wirarün feymew iñche rakiduamün ka ruftu dungu perkeno ta tüfey iñche ta müna pichin ka kullingeken tüfa mew chumngechi am papeltuay tañi fotüm ka antü küpakole universidad mew fey ñi tañi feypin tati wechewentru pin tañi rakiduam mew iñche ka doy kimlu dungu iñche ka antü rupalu tripantü rupalu antü feymew feypin kimün nütramkan wenüykafin ti pu chillkatufe kiñeke mew feypienew feyngey ta tüfey iñche tañi chaw ta küdawküley ta construccion mew rume pichin kullingekey nienoli tüfamew ta beca kellunolimew ta gobierno ta estado iñche ta chillkatulayafun piy feymew kiñeke mew niekelan iyael kiñeke mew niekelan kulliñ ñi ngillayael iyael piy kiñe rupa kiñe pichiwentru nütramkaenew rume longkontuñmafin tañi nütram kiñe pataka nien tañi ponsiku mew welu müna nguñelefun ngillale kiñe kofke ngillale kiñe kofke nentulayafin chi fotocopia nentuan fotocopia mejor entuan fotocopia ka antü entuli tañi chillkatun doy kiñe kofke niean tañi kimli profesorngeli kimelfengeli piy ñi rakiduam mew piy kiñe pataka niekefuy tañi ponsiku mew feymew feypilu leli lelifin amatufin tañi rakiduam ruf dungu feychi dungu feychi antü ile kiñe kofke nentulayafuy fotocopia welu ilay nentuy fotocopia papeltuy kiñe küme nota entuy ñi newentun ñi kutrankawün chillkatun nielu femngechilerkey ta tüfachi dungu tüfachi universidad mew fey ka doy rupalu antü mew doy rupalu antü rupalu rangiñ tripantü peno trawürumey ta pu küdawfe ka feypiy ñi nütramkan iñchiñ ta rume pichin kullingekeiñ nielaiñ ta chumngechi ñi kullingeken ta pu kimelfe femngechi ta kullingekelaiñ rulpakelaiñ küyen tañi iyael rulpakelaiñ küyen taiñ küdaw mew tunten tañi kullingen pichin ngillakaiñ ta iyael purum afi tañi kulliñ tañi plata piy ñi rakiduam engün awkamefiiñ ta ti pu longkolelu tüfa mew amuiñ feypimefiiñ ka pichiñ kullingeiñ pingün müna weda pin iñche konan tüfachi dungu mew ka fey chumafun kay chumngechileyngün ka felerkeyngün fey ta müta kullingekey ta ko kullingekey ta pelon kullingekey ta küpayael fillantü küdawpayael kullingekey ta dewmaiyael feychi gas pingelu fillke fillke kulliñ mülerkey fey rakin tañi kulliñ puwlay tañi rupayael ta ti küyen feyngerkey konan tüfachi weychan mew ka pin tañi rakiduam femngechiley ta pu wecheke che tañi awkan engün kiñeke mew chumngelu am tripayngün rüpü mew fütra rüpü mew Grecia engu Macul tripayngün dewmapuy kiñe fütra kütral engün lupümfiy ta fey ti chi camion rueda lupümpuyngün tripay ta fütra kütral fütra pitrun pilay tañi rupayael kakelu awtu feyngün wirawiraniengün tañi pitu engün bocina piy ta wingka fey ta akukey akulu wula ta pu ketrolongko karü weshakelutulelu fey wula ta famtripayngün nawpayngün ta ti pu ketrolongko tralkatupayngün pütrün müna numuy kiñe pitrun utruftukupayngün ka müna kutran niey ta pel müna kutran niey ta nge re ngümayawi ta che feychi pitrun mew feychi pitrun piam kutrankey che ka antü fey perkankey piam ta fun ponwitu cancer pingey ta ti kutran feychi feychi piam ta weda pitrun wedake dungu wedake chem chi ta tukurkeyngün tañi pitrun mew feymew kiñeke che tüfamew winolkülen tripay feychi pitrun konlu tañi mongen mew femngechiley ta ñi dungu engün kiñeke mew weda dungungey feychi pu che karü longko konpalu ka kewakapafiy che moltronpafiy karoti mew furi püle longko püle che trukukelafiy ta che engün pichike wecheke wentru nungey pu awtu piam nentutuy kiñe nütram engün müna kewaenew chi ketro longko tulongtukuenew ñi luku mew pütra mew piy tañi pinien engün awkan reke müley chi dungu feychi dungu mülen feychi dungu pepan tüfa mew fillke mongen iñche tañi lof mew feychi dungu ta pekelafun Kurako Ranquil feychi dungu ngelay femngechi kewan ngelay femngechi weychan ngelay ka müley kake püle fey wula tañi lof mew muntutulu ñi mapu engün ta pu wecheke che femmekeyngün ka awkanmekeyngün welu iñche mongelelu feychi mülelu uyew müte ngeafuy feychi dungu femngechi peñi feychi nütram nien tüfa tañi piael chum we akulu tüfachi küdaw mew wüne llikalkaenew chi pu wecheke che kiñeke mew tralkatukonpay ta ti pu karü longko ketro longko tukefiy che longko mew langümafuy che ka feychi tralkan femngechi ta kuñiwtukuyawiñ ta iñchiñ taiñ miyawael tüfamew tripay chi wecheke che kewayael iñchiñ ta elkawkeiñ kiñeke mew fey ta wimwimiñ tüfa tañi felen mongen tüfa mew femngechi peñi fantepuy tañi nütram nielmi kiñeke ramtun ta llowdunguaeyu ta ti feley peñi ka fachiantü eymi chem rakiduam nieymi ta tüfachi kimeluwün dungu tüfachi kimeluwün awkan mülelu tüfachi pais mew chem müte küme allkulan tami chi pu chillkatufe fachiantü pikey müley ñi kullinoael ta educacion müley ñi feley femngechi iñche pichike kimün nütramkaken rupalu tripantü iñche dew konlu tüfachi dungu mew kimeluwün mapuche dungun mew fey ta ka tripaken ka mapu ka pais ka nütramkangeken ka ka pais ta kullingekerkelay ta chillkatun argentina pais mew feychi dungu ta mülerkelay faw reke fey tüfachi pais mew kom kullikey che tunten tripan ko fenten müley tañi kullingeael kellulaeyew ta pu estado ta pu che kechu warangka tripale ko kechu warangka kullingey welu argentina ngelay feychi mongen feychi estado kellufiy ta kom pu che ngillaymi kiñe reloj kiñe mütrümwe fey ta subsidianieeyew ta chi estado fey tüfa mew ngelay feychi dungu uyew ka re falta chillkatukey ta pu chillkatufe ngelay ta fenten kulliael engün Bolivia ka Peru feychi dungu müley tüfachi pais mew müten feychi dungu müley pu ülmen ta yeniey tüfachi pais kom muntuñmangeiñ taiñ nien tañi ülmen nien tüfachi mapu mew iñchiñ ta rikulefuiñ tüfachi pais mew welu feychi pu ka pais küpay pu ülmen muntuñmapaeyñmew taiñ taiñ nien tüfachi pais mew welu feyngün ta nielay ta kulpa niey ta kulpa ta ti pu gobierno yenielu tüfachi pais feychi dungu fey ta kümelay nieiñ fey tüfa mew kofre nierkefuy tüfachi pais mew welu iñchiñ ta yenielafiiñ ka pais yeniey ko ka inchñ tañi ko no ka pais ngenngepay tüfachi ko mew luz ka rüpü ka kom ta feychi pu ülmen ka mapu küpalu ka pais küpalu ngenngepatuy feychi dungu ta kümelay fey ta müna lladküken taiñ mapuchengen muntuñmangey ñi mapu muntuñmangey taiñ iñchiñ taiñ mapu taiñ ülmen mapu kisu engün rume yenietulay tüfa iñchiñ ta fey tüfa mew ta wingkadungun mew privatizao piy ta wingka kom privatizaley tüfachi pais mew chem rume ngillalmi iney rume ta kellulaeymew feychi dungu kiñe fütra awkan dungu reke tüfa feymew fantepumew ka müley ta wecheke che müley trawütrawümekeyngün tañi nütramkayael engün pichiñ kellun niefuy ta estado mew welu ka muntuñmamekeyngün amuley tüfachi dungu müley kewan dungu feychi dungu feleiñ tüfachi pais mew feymew ta müley ta awkan müley ta kewan feychi pu yenielu tüfachi pais wedwedküley ta ti wecheke che müna küme kimeluwün nieyngün kewakewayngün re falta kewa kewayngün pipingün welu küme adkintupeliñ tüfachi dungu küme adkintupeliñ küme rakiduamliñ chumngechi yenien ñi dungu engün feypiafuiñ rufngey tañi feypipingen ta wecheke che rufngey tañi kewameken engün chumngechi chillkatuay kiñe weche ñi chaw küdawkülelu dewmarukafengelu chumngechi chillkatuay feychi wecheke che ñi chaw kofkefengelu chumngechi chillkatuay chi wecheke che iñche tañi pu fotüm iñche tüfa mew leputufengen tüfachi universidad mew feymew mülefule ngülafule engün tañi rakiduam chi pu yenielu tüfachi pais rakiduamle feychi wecheke che mew engün nentuafuy doy kellun müleafuy doy kellun tañi kellungeael ta chi wecheke che chumngechi tañi kimelael engün taiñ küme küme küdaw nieael engün ka antü feymew ta wedalkaleiñ tüfachi Chile pais mew peñi fey müten feley peñi ka müna mañumeyu müna kümey tami nütramkan femngechi ta kimafuy ta wecheke che küpa kimlay ñi dungu femngechi kimafulu nga welu ka müte ngenolu am che ñi afkadiael tüfachi dungu femngechi müte kimngelay müte kimngelay ta femlay pu che ka ka femngechi ayentungean pilepelayngün ti wecheke che küpalelu ta ti femngechi nütramkangelu kay ayetungeiñ iñchiñ pu wingka feymew ayeiñ iñchiñ mew femlayaiñ pingün tremlu ñi pichike che ka feypingün welu ta chem tripale ta mapuchedungun ta doy ka entuniele che feymew ta doy interesalawüyngün am chumngelu am ta chi pu pichike che chi pu wecheke che mülelu lof mew kimmapudungulay enseñangelay ka feypingelay kimelngelay kimelngelay ta mapudungun chumngechi iñchiñ küme kimelngelaiñ ka femngechi kimelngelayngün adumün doy ta ñi kuku fey ta doy küme dungukefuy mandangefuiñ yelmün yelmen napor iñche napor müten kumentuken feychi korü müte ikefuiñ tiempo napor fey ka kako faytun kako mate feychi doy ikefuy kuyfike che katuto may ta chem chi ta ilo ta ingekefuy engu mültrün itrofill mallokiñ müllokiñ ta ti müllokiñ ta ti müllokiñ yeniefuy chem ama kachilla ka pichin dengüll dengüll kachilla dengüll ka chem ka cebo pingekefuy ufisa mew yiwiñ ufisa fey llemay yeniekefuy chemkunungekefuy chadi welu re chadi no ka preparao chadi llemay itrofill tukulelngekefuy mapuche comino nga mülekey chaku pingekey ta llamkümkey che feymew may femngekefuy angümelngekefuy fey ti müten dewmangekefuy fey ta dewmangekefuy po kom famkunungey kudi mew kom adkünungey welu ta famngechi kuseke püllü dewmay iñche kom fempafiñ feychi feychi allkütun ka femngechi iñche ka kimpafiñ welu kimpalafiñ ta yiwiñ ofisa femngechi dewmakelefuy ta ñi kuse laku yem re femngechi müten pichikalu eymi pepilkalu chi mapuche iyael re mapudungun müten mülekefuy re mapudungun müten ta ñi kuse kuku ta ñi ñuke tunte mapudungukakelafuy wingkadungukakefuy müna adumuwi ñi kuse kuku em kiñengeche feypikefiiñ llemay kom kimfi lawen kom kimfiy chumngechi rume kutrankawkülechi domo arengenolu püñeñ kom kimkefiy lawen penka pingekey zapallo pingekefuy mapuche mew penka pikefuy ta füchake che zapallo pingekey fey feymew nentukefuy ta lawen ta che puralechi zapallo mew entukefuy adumelngekefuiñ iñchiñ pu domo eymün ka antü kom kimaymün tüfachi lawen pingekefuiñ itrofill lawen kimeleleiñmew taiñ kuse kuku kom nieymi lamngen longko mew lamngen nien longko mew lamngen may niefiñ longko mew feymew llemay chillkan tukufinge pingefun ta iñche iñche kom nütramkan mew femngechi eymi chillkan tukuniekelafuymi am iñche doy küdawtun tüfachi chillkan kom nütramkayael famngechi kom nütramkawün kom longkotukuniekafun chem pikefuel ta ñi kuse kuku chumngechi ñi adumülngekefuiñ ñi dewmaiyaelün adumülngekefuiñ lawen chumngechi ñi lawentuael kom adumülngekefuiñ feypingekeiñ feymew kuse abuelita kuse kuku kuse kuku rume truftukufueiñmew taiñ kimael kom kimael kom tüfachi kimün eymi tukukeymi tachi kurso mew kom tukuniefun longko mew fey ta ñi wiriael ta fey ta chemkelan iñche feypin doy wirin feychi dungu chumngechi tami küpaadumwluael femngechi müten despues adngetufilimün kom adngetuafuymün ka nochikechi amuleay ñi küdaw ka yewekülnge mülekey kiñeke mew kiñe wingka kiñe doctora fey chi dungu mülele rume ta chumngechi tami küpa chumngechi tami küpawirin tukun tüfachi dungu femngechi müten kiñe antü mülerumele mew ramtueyu chem piafiy tüfachi dungu lamngen chem pifuymi am tüfa mew piaeyu lamngen femngechi tripaley ta küdaw feychi por ejemplo müley ñi kimael trafkupütra trafkupütrakutran müley nga furi kutranküley ka chem lawen kümey feychi kutran mew niefuiñ lawen iñchiñ po lamngen si lamngen che mongelkey che llemay desahuciado medico pingekey nga fey mongelkey che lawen ka feychi dungu konle chillkan mew kümeafuy femngechi taiñ wecheke che taiñ wecheke che mülelu ka küpalelu kimay taiñ dungu itrokom mew kulliñ ka llemay feypiy kiñe arol koñinolu waka fey elukeafimün llemay ka feypingekefuy ka kom kimelngekefuiñ ta iñchiñ kom longkotukunien kom feypiken femngechi mütrümngekeeyew kiñe domo famngechi fali may fey ta chumkunuafuy chi pikeiñ taiñ chi weke che welu wingkadungun mew feypifefiiñ ka welu iñche mapuchedungun mew kom ta kimfuiñ lamngen lawen fill lawen ta kimfuiñ chem mew ñi kümen welu küpa chillkan tukufuymi feychi dungu fey llemay chem llemay ta chillkatukuael tuntungey anay chemael ta iñche tuntungen kom nguyunielan chem pingekefel chumngechi ñi dewmangeael chumngechi ñi tukungeael kom alün tukungekerkefuy amfe lamngen ka niekefuy ñi regla chumngechi ñi chemngeael putokongeael chumten putokongeael kom feypingekefuy kiñe fütra vaso putokoaymi kiñeke lawen kom wüne ngillatukefuyngün nga che purakintukefuy ñi ngillatun wenu mapu pikefuy ñi ngillatun mew tüfa ta eymi tami elel Ngünechen feymew nentuael tüfachi kutran mew putokoli tüfachi lawen pikefuy allküñmakefuy ta ñi kuse laku yem ka Agustina ka femngechi ngillatukefuy mama ka femkefuy ka lawentuchefefuy ñi mama iñche ñi ñuke ka lawentuchefengey Agustina yem ka famngechi lawentuchengefuy ka yekefenew ta mawida yemeael lawen iñche ta nguyun chem pingekefel lawen kopiwe füta lawen llemay kopiwe kolkopiwe pingekey nga füta lawen nga müna operangetuy pichike che chem nawñmay chem niekeel pichike che nawñmay chi testiculo pingekey pichike che fey ta operangey ta llemay welu kuyfi operangekelafuy po lamngen kopiwe mew müten famngekefuy kom trapümngekefuy kelulechi kopiwe trapümngekefuy fey pero chemkülekefuy ka wemakechilekefuy chem am chi shampookechiley fey müta masajengekefuy ta pichike che femngechi nakümngekefuy kom feypikefeyñmew ka antü nieaymün püñeñ ta ti mamita domo eymün pikefeyñmew fey kom femngechi walloñmangekefuiñ kütral mew llemay kütralwe mew ta niengekefuiñ kom ka chumngechi am ta entukefuy chi fütake che chi lawen mawida mew mawida mew menoko mew ka permiso pingekefuy permiso pidekefuy chi mawida mew chi lewfü mew ñi entuael kiñe lawen no re amukefuy kisu kimniekefuy fey yemekefuy fey ta ngillatumekefuy ta ngillatumekefuyngün femngechi yemengekefuy lawen re femngechi katrungekelafuy müten ka rume femkey che welu femkey po ka müley chem secreto müley llemay namun chemkey namun femngechi kutranamunkey che tripalkey como hongo pingekey nga afkey nga lawen fey ka re chemu llemay müley femngechi chem tukungekey nentungekey kiñe papel mew anutukungekey namun famngechi fey kiñe chem este afkenochi mamüll mew fey chemngekey femngechi tallangetukey fey afkey kutran ka müley llemay itrofill adumuwün mülefuy itrofill adumuwün mülefuy po lamngen iñchiñ may ta kom adumülngeiñ fey ta ñamlu reke feley welu müleyekay longko mew kay iñche llemay iñche kom chemnien ta ti wingka rakiduam konpay ta ñi longko mew ka rakiduam konpay kutraniñ ta amuiñ ta posta iñche amukelan newe posta mew müte amukelan iñche posta mew lamngen doy wesha kutran reke kontuetew fey amun kuyfi amukelafuy püñeñngekelafuy rume pital mew llemay ruka mew müten püñeñngekey kom lawen kom llitungekey che po lamngen nge mew tukulelngey pichike che naci we müley pichiche tukulelngey nge mew chi lawen ka putokolngey ka famngechi chemchiñmangekefuy ñi kewün femngechi chem chi llemay nga tukulngekey nga ka kom kimniekey kusheke che yem kuyfi kom malukakey pichike che namun kom adkunukey kom ka kupulwe mew tukungey kuyfi iñche kupulwe mew tremün epu küla tripantu nien petu niekefun kupulwe iñche ta ka ka femngey ta kupulwe iñche nien püñeñ ka chem kupulwe mew tukuael nga ka ta ñi pichidomo iñche ñi nieto kupulwe mew kisu ta tukuy chem ta faw müley kisu chem rume chemi ayiwüy nga femngechi chem adumnieiñ ta mapudungun küpa ayimün doy küpa ayimün enseñapamupaiñ rume küpakimnien piy ta pichi domo chi pu domo gringo niey kupulwe ka chi pu mall fendekey tüfachi gringo kupulwe iñche ñi pichidomo chemkefuy ka po fey ti mülelu Imperial rume chemkefuy rume chemngey mapudungun entuael ka feychi kisu dewmay fey ti ka fey ta mew ka niekey chem niekey flor florero dewmay ka pichin chew ta ñi nien flor Gloria Huenulaf florero ka dewmakey ka nentupelay chi pichike che flor niekey feychi re mamüll mew dewmay füta kuyfi küdawkechiley füta kuyfi dewmafuy welu ka tercer añoley dewmay kiñe fey ti sexto año fey ta tripay epu mari epu fey dewmafiy sexto fey ta tercero mülelu müna küme dungu niey tami femngechi anay lamngen pütrüllefuy ta kimün pütrülefuy ta nütram kimün fey müna ayiwküley taiñ piwke taiñ mülepan tüfamew tami ruka mew ka müna kümey tami puwn taiñ curso mew ñi chillkatuael ka ñi wiriael mapuchedungun fey eymi ta chi doy küme chillkatufe fey ta iñche pefili müna ayiwküley ñi piwke porque eymi puwlu chi curso mew nütramkalaymi po welu tüfa nütramkaymi ka opinaymi entuymi kom fütra kimelngelu am iñche lamngen ruka mew müten mülekefun ruka mew müten mülekefun fey ta tripakelan ayin ñi amuael falelnochi ñi amual ñi eymi ta doy küme chillkatufe müley chi curso mew kelluentendekanolu ka dunguael iñche ka dunguafun lamngen fey chillkan tukuael fey chemkalafun lamngen ñochikechi adumkey che pewmangen kom iñchiñ kiñewün reke küdawaiñ ñi witran purayael chi mapuchedungun femaliñ lamngen kom mülelu dungun mew iñchiñ kom adnielu iñchiñ chumleael chumlerpuael iñchiñ ta tüfamew fentren dungu chillkatuiñ fentren we dungu we kimiñ we dungu kimpaymün llemay küdawkeiñ chi pu mapu mew küdawkeiñ fentren dungu mew ka allkütukelu eymün iñchiñ ta we dungu kimkeiñ wingkakechileiñ mapuchengenrkeno ta ti pingeiñ taiñ felen piaiñ ta ti taiñ felen müten eymi ta chem rakiduam nieymi chi curso mew chem dungu müley tami piwke mew müna ayiwkülen llemay femngechi ñi witran puramafiel dungu kom dungu kom kümeke dungu llemay kimmefiñ kimkenofiel chi dungu kimmefiñ ka feypiley peñi Omar doy küme ayiwküley may fey nentuan lifru ka antü femngechi küdawan piy femngechi küdawan piy entuan lifru piy müna küme rakiduam niey po iñche ta füchali doy füchali pilen re entuan chillkatun pilen ta ñi rakiduam mew küdawnoli ka antü fey ta nentuniean ta dungu piam epew niefuli ta femngechi chemael wiriael makina niefuyu ngewelay tinta welu doy kümey ta lapiz mew doy küme lapiz mew kiñeke mew küme adentukelay dungu che goma mew ka purum forray ka weftuy dungu ta rakiduam mew makina mew ka borrakey lamngen ka niey ka niey adumniefimi chumngechi ñi borrangeken ñi dungu es que ngelay tinta kimlan chemlelafiel tinta ngillangekey parece kimlan tami peñi Segundo tami lamngen Segundo chumley lamngen Segundo pingelay ama Segundo newe kümelkalekelay lamngen kutran chewi kutranchewi kutran kontueyew pingekey Antonio Marin ñi chedküy Antonio Marin ñi llemay ta traflaeyew ta wekufu traflaeyew wekufu epe perdefuy Chumngelu chi no chemngey ka lladkütuy wekufu lladkütumekey mülemülengepakey tutelay ta wekufu nga ka evangelio dungu mew miyawkefulu miyawkey ka kom yenieyngün feychi dungu llemay welu wechechengey wechengekakelay welu kutran chewi ka wenche wedwedngekelafuy ama fey ta müte kimlafimi pichi wedwedngekelay piti ka chemkefuy nga ti küme amulekefuy ka wiñokefuy ka feyngey si feyngelay müna kutrankeeiñmew kutrankeeyñmew porque itrofill mekekefuy chemkeiñ llemay chemkeiñ kiñenmekekelafuy po lamngen müna kutrankaeyñmew kom kom kutrankawiñ feleken mew welu wingka mew ta chem desarrollo weda tocaeyu pieyew ta wingka ka femkalafuy ka femngechi ñi femngechingeael peno müten müna wedwedngekefuy yepay ñi weku mew malle mew pingekey tami chaw ta amutuy kimpafiñ iñche ka kimpafiñ müna kimngekefuy kisu kimngekefuy fey ta wingka iñche pilekefuy welu nga ti newe mapuche pikelafuy rume mallmanngekefuy ñi tukutuwün mew nga ti huasolekefuy müten fütake chem anay traytrayyawkefuy ñi espuela re femngechi chemkefuy terno tripantü ka argentinongetukefuy humita kom chem humitatuy po kom humita fey ta humita pingekelay ama humita ta ifiy ka ka tukuy humita femngechi pañu humita corbata fütrake corbata niekefulu rume wingkawchefuy iñche kimfiñ itrofill mallmallngekefuy kuyfi ta ñi pu yall femngelay femngelay ta ñi lamngen tüfa ka iñche chemkefiñ lamngen chumngelu mallmallngey che kisu mallmallngekefuy welu iñchiñ kom re kümeke trarin mansun nieael ayiwkefuy del mismo color niekefuy fey po kom re niekefuy po re kümeke kulliñ niealu pichi famnagi kintukefuy Imperial amukefuy feria mew yemekefuy femngechi chemkefuy humita mew ketrakefuy ka tripay nga chi makuñ chem makuñ niekefuy argentina makuñ niekefuy nga pañu makuñ ka fey ka chemkefuy anay willufkefuy ñi trekan füta wentru iñche ñi fütache ka niey niefiy recuerdo niey niefimi may no kisu ñi viejo ta ñi ñi pañu mew petu niey petu niey lamngen yelmeeyu may ka castilla makuñ ka niekefuy welu fendefiy may kom fendey ka fendey ñi kawellu ka fey ka femkellefuy may famfamtuwkefuy kawellu mew engu chedküywen anay chedküy yem Iney ñi makuñ tüfa Omar ñi makuñ Omar fey ta miyawkefuy kiñe alasan kawellu niekefuy nga kangelu niekefuy alasan ñamümi po lamngen Ñamümi ka ngillametuy fey ti ta ti fey ta yemekey ta chem pikefuy ama yeniey tripalu nga ti ka antü tripalu küdawtuael tripay pefiy chi makuñ ngillafiy kangelu niekefuy ñamümi llemay kom ñamümi fey makuñ reloj chem reloj niekefuy nga newe chumüll nütramkafiñ Koipo emu miyawkafuymu nga pifiñ ta iñche ka femngechi mallmallngey ka femngechi mallmallngekefuy wilifñmay femngechi feychiwe mew newe ngekelafuy reloj llemay füchake che em niekefuy feychi kom ñamümi lamngen putufe llemay kiñeke kimkelafuyngün reloj welu miyawkefuy reloj engu si po miyawkefuy Rosendo Collio piam ramtungey Chem horay Rosendo kisu pepange ka chem amfe ta ti koylatuy koylatuy piafenew pikefuy ka koylatuy pifenew kimlay po kimpelay no po kimkelay niekefuy müten kimpekelafuy nga chem horay Rosendo Rosendo pingefuy ay pepafinge kimlu iñche iñche müna müna wedwedkülekefun weche iñche mutayke ramtukefiñ Rosendo fey niefuy reloj welu kimlay chumngechi ngillaleyew ñi lamngen küpa kimniekefuy kisu chumngelu am ta niekefuy reloj kimlay chumngechi pen chi hora mallmallngey ka ñi pengeael müten pengeael müten welu ñi lamngen elueyew sakiñngefuy ñi kiñengefulu am kom iñche ñi mama ñi ñuke kom niekefuy chem plata kom niekefuy ta ñi pichi domo ka kom niekefuy weñekunuñmangey mapuche plata kom niekefuy ñi püñeñ kom ngillay pütrün gastay welu kom weñekunuñmangey arrendanielu pieza llemay weñeñmangey de repente llamarumey ngümangümangey chumngechi piyu feymew feypiy fey ta weñen kom entuñmangen ñi falin cosa ka entuñmangen plata kom kom nentuñmangen piy chumafun kay pifiñ küpatunge pifiyu yepatuy plata ka amutuy küdawlelu fey kom niefuy añil kom kom chamalltukefuy kisu chamalltukefuy iñche ta iñche pifun pifun lelfün mew ngelay weñefe piwkefun iñche lelfün mew ngelay weñefe kuyfi müten ngekelafuy ka tamew müley weñefe lamngen sañchu yeñmangey llemay yeñmangey sanchu mülerkey weñefe chumngelu am ta müley weñefe kimlan iñche pikefuy entendelan iñche chumngelu am ta peñi iñche pengeltufiñ mallmall makuñ koipo ta femngelay ta ñi makuñ Santiago makuñ ayuwi pikefiñ falin kisu miyawi chi füchache müna wesha eymi pepakelaen pifiñ may müna wesha füchachengey chemley chi pichike che müna küme awkantumekey pichike che fentren pichike che müley tami ruka mew kiñe jardin infantil reke palu Teresa jardin mew Lulu palu Lulu müna küme Santiago waria mew ngelay che kimmapudungulu mülekafuy ka tüfamew müley fentren che kimmapudungulu chempelay ko apopelay ko afi ñi ko ñi pichidomo Fentepuy ti mate femngechi anay lamngen müna kümelkaleiñ trawülukeiñ mapudunguleiñ mapudunguletuiñ may po pewmangen mapudunguletuy kom pu che chumnole femlayay ka welu tüfamew müley kiñeke wechewentru wechedomo küpakimmapudunguay petu kimlafiñ ka petu Mercedes reke Mercedes ta müley llemay welu faw fey tachi lof mew chumleafel ka weke domo ngelay kisu pinge rume piwelay mapudunguael piwelay kom pu wecheke wentru wecheke domo kom famtripayngün kintuyawlfiy plata engün ngelay küdaw tüfamew ngelay küdaw pingey welu mülekafuy ka ngelay kulliñ ngelay kulliñ ngelay iyael müley iyael müley kulliñ welu ngelay plata welu wecheke che tripakey küdawael tukutuluael küme tukutuluael feylle kay amuy fey müta femngechi mülekefuy ta pichike che wecheke domo wecheke che nielu kiñe pichiñ kimeluwün chumafuy tüfamew ngelay küdawtuam tüfamew enfermerangelu lawentuchefengelu kimlu enfermera ngelu kiñe profesion nielu amutuy feymew ta küdawkey chumafuy kay femngechi llemay chi no müna wesha welu karü trapitukeymi karü trapi pingey tüfa kimfimi kumentuken chi furi trapi welu ilu ¡müna furirkey¡ müna furey furirkey pin iñche adumlay mapudungun chi wentru ti adumlay petu adumlay welu adumay adumnole trayaykalongkoafiiñ ka witrakapilunafiiñ puray chi presion piy ta ñi peñi kofikeymi longko fey pamu müten lamngen pamulongkoleymi pamupiwkeleymi fey ta presion piy ta wingka fey ta pamu tami niefel fey ta mew kiñe weche domo weche domo no üllcha domo ta akuy feley tripapay hospital mew kümelkalay epe utrufrupay nieymi pieyew pu wingka pu doctor fey ta mew küpay ñi lamngen mew mongetuay pamurke nierkey pamupiwkeley küme arechi putokokeymi ta ti fishkutumelaymi mülechi ko müte kümelay putokon mew welu ka rume arey ka kiñeke mew femken ka arelen ka putokon ko fey llemay pamu piwkelimi ta ti lamngen pamu lawen putokolmi fey ta chem am pingekey fey no ta ti pamulimi pamulimi piwke pamuley ñi longko ka pamulongkolimi mülean mülean pikeymi ama pichi aluñmayan pilaymi ama lawentuñmupayaymi faw rume küme kiñe küyen peno entonces po nieymi tami lawentuñmupayael faw pamu müten ta ti ramtupayan ka presion piy ta wingka chem üy niey ta presion mapuchedungun mew kutran presion chem dungu niey am pamu pingey ta Lucho Quintriqueo nütramkamefiñ newe chumüll akulu iñche epu kutran nien anay peñi pienew chadi kutran nien ka asucura kutran nien chadi kutran ka piy chadi kutran ka asucura kutran la palu Beti Beti iñchiw müleyu pirumetulmi müte amutuaymi wemunentungeafuymi chumngelu akulaymi Beti iñchiw mülepeyu ta ti Beti iñchiw mülepeyu ta ti feypipiy llemay ta ñi füchache kutranlelu amulu pital mew feymew feypiy umawpuy ka chumngelu umawpuymi pipieyew ñi kuseñma fey ti kimkanolu am chi füchache Beti iñchiw ta chumleyu ta ti Beti chumleyu fey fey wemunentungey nien Beti kutran llemay ta ti adumlay ñi chumngechi ñi feypiafiel ñi kuse püllü amukelaymi Santiago lamngen amuken po amulimi ta mütrümmuaiñ amurumeli ta chem am amukefun nien kiñe püñeñ iney pingey ama wünen tami wünen püñeñ Elias David pingey mülepuy Santiago waria mew Santiago waria mew mülepun kurengey kiñe pichi domo niey fey chem am mülefuy po küme amulefuy chem am Fuerza Aerea mew konfuy rume küme amulefuy kutranlu ñi chaw fey tripay operalu ñi chaw kiñe tripantü kuydapatuy ñi chaw kiñe tripantu kuydangele kümelkayay pingey fey kiñe tripantü kuydafiyu chem mew rume elulafiyu küdawael nada feymew mongetripafemi turpu kutranwetukelay vesiculafel welu kom chüfüy chi kutran wingka dungu ta feypin welu iñchiñ may mapuche chüfüy ñi kutran pikeiñ sonda küla küyen sondatuley femngechi küpatuy ta ñi püñeñ fey despues ka estudiapatufuy amulwetulay Santiago amuy pemeael ñi lamngen müleputuy pemeafiñ femngechi küdawnawpuy küpawetulay welu kümelkalepule engün chumafuy kay kimniefimi Antonio pingelu Marcelo ñi peñi may kimniefiñ anay epe karukatulefuiñ uyew müna küme pichi ruka niey pu Zurita ka müley walloñmawküleiñ Sergio Llanquin ta ñi fotüm ka kom pichike sobrino fey ta pichike sobrino llemay yenielay ta ñi apellido chaw fey Felisario ta ñi peñi lle no am ta Sergio feypiy ta newe chumüll ta Felisario tukuniengelay ta ñi chem ta ñi apellido tukuniengelay tañi yüllüy nielay ta iñchiñ taiñ yüllüy welu iñche pichike sobrino kimnieiñ ta ñi sobrino yefiel ta iñche Toñito engu ta David iñchiw tayu pichike che ta feyka fantekey ta pichike che akutufuy kuyfi David tami ngillañ ka Davincho iñche ta ñi tremülpafiel tüfachi pichike che wimpulay Santiago ta David femngechi küpatuan pirumeenew amutuan piy uyew wimtulan tüfachi mongen tüfachi mongen Santiago waria mew kümekunuy welu ka kisulekaafuy llemay tami llalla kisuyawi po famnielafiñ ñi ruka mew welu femniefiy ka adumuluwi pichiñ wingka küdaw niey küdaw uyew iñche adumunolu uyew pichiñ küdaw nien wichulko manguera mew eñukolwe ka adumfiñ dewmaiñ we kake rume mongen feychi küdaw ka kimniefiñ ka chillkatufiñ feychi küdaw mutayke mütrümngeken che welu müley ta ngillangeael ta kofke fillantü müley fachiantü feychi küdaw küpa tripalu küpakimlu Santiago ta waria mew ta müley ta küdaw femnolu ta feley femngechi dungu femngechi ta tecnicamente küdawlu ta che chumngechi küdawküleken che kuyfi femngechi küdawkelalen ta re kutrankawün nieiñ mapu ta chemwelay lamngen kelluniengele fey ta pichi femi rume welu faltay ko mawülay angküduami llemay tukukan iñche ñi tukukan rayi kom chem nagi rayen nielan femngey iñchiw nielayu ko pu lamngen müley ko lamngen posoko müten llemay welu chumngechi truol amuchi ko nielay llemay iñche ñi chacra chemwelay ngewelay chacra huerta mew tukukafuyu müna küme rayi welu kom tonfunagngey rayen petu puwlay ñi müleael femi angkünagmekey angkünagmekey ngelay mawün ngelay mawün fey am ta ñi doy müleael pichike che weke che felerkefuy tüfa mew ta kuyfi ta escuela fey ti kimpalu kuyfi fütake che fey ta kimpay ta tüfachi kuyfike dungu peñi feley iñche ta pepan tañi kuku em fey ta elukefuenew ta kimün feley feley fey iñche ayukefun tañi allkutuael allkutuñmakefuiñ iñche ta küpakimün tüfachi dungu kuyfi mülekerkefuy ta escuela ta tüfa mew fey ta püle mülekerkefuy ta mülekerkefuy ta tüfa kiñe profesor Painemal pingerkefuy tati küpakimfufin chachay feychi wentru tañi kimelken mapudungun küpa kimelken mapudungun tañi ayiken ñi kimel mapudungun feychi wentru profesorngelu kimelfengelu feychi antü mew feychi pun mew küpakimfufin chem rakiduam niekefiel ta pu fütake che profesorngelu feychi tripantü chumngelu kimelngekelafuy mapudungun escuela mew feychi tripantü feychi dungu ta küpakimfun iñche feypiafuen Painemal tañi dungu Painemal profesormekekerkefuy escuela mew tüfa mew Painemal rume kimfuy nga ti fey chew chi may educay pichiñ Chol Chol parece Chol Chol peno welu allkükefuy ta fentren mapudungun ka fey Chol Chol mapudungukefuy ta che mülekefuy ta lifru mapudungulelu iñche ta feymew ta pen tati chi mapudungun ta ka escritura müley feychi welu chumngechi tañi wirin tukuken tüfa felekelafuy ka felekelafuy fey ti alfabeto castellano fey ta doy fey ta feychi alfabeto ta wirin tukungekefuy ta ti dungu fey mülekefuy kiñe pichiñ letra femngechi enekechiley kiñe wallpaley famngechi kiñe füta kulen dewü kulen reke fey mülekefuy fey kimkelafufin iñche chumngelu ñi fey mülen feychi letra Anselmo Rangileo tañi wirin no fey ta despues pichiñ kimelngelu iñche Metrenco feymew kimentumefin ta ti letra kimfin tachi letra fewla may si po nütramkaleyu ka yafutunge feley feley welu rume mapudungukefun ta ti welu kimelkefuy mapudungun fey ayikefuy ñi wecheke che ñi kimael mapudungun feychi escuela mew tañi pu wenüy tañi pu wenüy mew rume wingkadungukelafuy mapudungukefuy müten welu chumngechi kimelkefuy ñi dungu wingkadungun kimün mapudungun mew explicakefuy kiñeke dungu kam femkelafuy femkey femkefuy explicakefuy mapudungun mew fey tüfa mew re pichike mapuche pichike che mülelu feychi pu mew kimwingkadungukelafuy pichike che no mapudungun mew fey elukefuy kimün kimentulay pichike che fey ta mapudungun mew elukefuy kimün kimkefuy pichike che kay doy adumkefuy doy küme rulpakefuy ñi kimael engün feychi feychi mew kimlay wingkadungun peñi kimlay wingkadungun pichiken allküy müten pichiken allküy müten iñche ta ka femngechi ka allküfun kuyfi ka allkükelafuymi wingkadungun pilun mew allkün welu kimkelafun chumngechi am doy adumkefuy ñi doy küme kimael wingkadungun pu wecheke che feychi tripantü fey ta mew akuy escuela mew re mapuchedungun re wingkadungun kimelngeyngün fillke kimün wingka welu kimmapudungulay engün feychi engün kimwingkadungulay feychi engün chumngechi am kimkefuy ñi dungun engün truf kimkefuy mapudungun ka wingkadungun feychi kimelfe feychi tripantü feychi mew müley kolekio tüfa mew wente wingkul ta tüfa mew püle wente wingkul mülekefuy feymew akukefuy ti pu misionero kiñe misionero Guillermo Stron pingey fey kimfuy mapudungun allkükefuy mapudungun gringo kimi mapudungun gringo may fey ti pu gringo ta doy müchay kimkey mapudungun welu chem mew tañi letra tañi escribingen mew feymew ta feymew ta rume adentukey tañi mapudungun tañi wiringen ingles mew feymew ta rume fütra kimkey fey engün fey fey fey ka kiñe dungu küpa kimün kuyfi piam kewangekefuy che mapudungulu escuela mew kimpaymi feychi dungu kewangekerkefuy pu pichike che kimwingkadungunolu re mapudungulu kolekio mew castigangekerkefuy femngey chi dungu pepaymi chi dungu kam pepalaymi kimpaymi feychi dungu kay feychi dungu ta koyla dungu peno peñi wedwedküley che pichike wentru wedwedkülelu fey ta pichiken castigangey ka welu tañi mapudungungen mew kimwingkadungunon mew fey müten castigangelay femngelay fey ti chi wingkadungun mew ta kimeltungey ta pichike che kiñeke ta duamlayngün ka fey ruka mew allkülayngün allküle ruka mew engün fey ta kimentuafuyngün ka iney am chumngechi am kay kimimi eymi tañi castigangekefuel ta pichike che kimnolu wingkadungun feychi nütram ta müley pueblo indigena mew pu mapuche engün mew feychi nütram ta müley kiñeke feypikey kewangen kimwingkadungunolu iñche escuela mew pikefuy welu müley ka dungu feychi pu kimelfe wingka kimelfe chumngechi kimkeyngün feyngün feychi weche pichi wentru kimwingkadungunolu re mapudungulu chumngechi kimafuy feychi kom tarea mülelu fillke kimün lifru mew pipen nga matematica castellano feychi dungu fey ñi kimnon engün wingkadungun re mapudungun chumngechi longkon tukuafuy feychi dungu engün kimnolu wingkadungun chem piymi feychi mongen mew feychi tripantu pichike che müna inteligentengey kay mapuche ta inteligentengey pu peñi rume niey tañi kimün fey ta inaduami inaduami ruka mew ka petu ruka mew chaw petu kellueyew ñuke kellueyew ñi ruf ñi kimafiel tüfeychi dungu feymew ti chi pichike che nguyukelay ka chumngechi ñi kimeltuetew tañi chaw ñi ñuke fey ta nguyulay feymew fey ta nochilkakey tañi amulen tañi wingkadungun welu feychi pu chaw pu ñuke kimwingkadungunolu kay mülekey feychi mongen fey ta mülekay ta kimwingkadungulu ka peñi petu müley fey ti ta wingkadungun fütra kuyfi mew am akulu fey ta kimi wingkadungun ina re nütram mew kimingün ka re nütramkay may nütramkay feley feley iñche ta ka femngechi kutrankawün ñi kimael wingkadungun po peñi kutrankawimi kimkelafun kimkelafun ta chem pingen ta wingkadungun eymi ta allküken tami nütram mew müna amatungekeymi tami mongen müna amatungekeymi ta eymi tami mongen profesorngerumeymi chumngechi am kimelfengerumeymi tüfachi lof mew pichi feypiafuymi tami mongen ñi kimeltuafuel chumngechi am kimelkerkeymi tami fey profesorngekerkeymi kuyfi Künawe chew tañi mülen chumngechi am profesorngerumeymi eymi tami lof iñche ta anungechi anungechi piy ta che casualidad piy anungechi müleken colegio mew escuela mew Temuco fey doy kimentumen feymew ta doy wingka dungun ka wingkadungun ka müleken eluniekenew müleken umawleken profesor ñi ruka mew fey kimeltuniekeenew ka kimeltuniekeenew iñche ka ayulken tañi kimael kimlan kiñe wingkadungun ramtukefufin chem pingen ramtukefun ñi chem pingen femngechi amulefuy ñi kimün peñi femngechi amuy ñi kimün ya kimelkeymi chem matematica castellano fillke kimün kam re mapudungun fey ta iñche ta konün ta chi pu profesorngen ta ti feychi mew fey tüfachi elmeenew tüfachi Painemal Segundo Painemal fey ta adtukukunuenew fey ta adtukukunuenew adtukukunueymew rume küme wenüy em ka rume kim wentru em feychi dungu mew ka adtukukunuenew fey ta iñche ñochingey tañi amulen welu fey rume kiñeke mew kimlan kiñeke dungu wingkadungun welu ngillan lifru amuley ñi ngillan lifru chem lifru ñi kimel kimael femngechi kimün peñi fey ta libro ta kimeltuenew doy lifru ta kimeltuenew feymew ta iñche ta feypiken mapuche ta tüfa ta müley re femngechi kimeltungele kimlayay sino que mülele ta lifru leliwle chumngechi feypilen ka chumngechi wirikonkülen feymew ta kimay ta pu mapuche feymew ta ayiay tañi kimael ta pu mapuche feymew ta kümey ta ti lifru ta mülele chem dungu rume ta müley tañi wirin tukungeael welu müleael kiñe aunque kiñe küla meli hoja rume ta mülele elungele ta pu mapuche leliwle kimay chachay feychi tripantu mew eymi reke ka müley kakelu mapuche ñi adumün feychi dungu ngüneluwün feychi kimün mew ñi kimelael fillke colegio mew fillke kimelwe ruka mew tüfachi lof mew feychi tripantu eymi kimlu mapuchedungun kimlu wingkadungun wingka ngüneluwün allküleymi no ka tripay kakelu mapuche eymi reke kimelalu tüfachi lof mew no tripalay ngelay ngelay mapuche kimün kimelngelay ta che kuyfi peñi no wingka kimün wingkadungun si po wingkadungun welu ta ngelay ta kiñe che kimeltualu wingkadungun sino que profesor müten ta müley tañi lelingeel tañi kimeltuael tunten tripantü kimelfengeymi eymi mari kiñe tripantü mari kiñe tripantü feychi escuela mew feley feley pütrün tripantü ka mari tripantü küdawün ta INDAP mew fey ta kom püle rupan ka kom füchake che kimfin kimlu fey ta ayukefin ta kimeltuaetew kuyfike dungu fütake che kiñeke fütake che kimi kakelu fütake che ka mülekey fütake che kimnolu chem dungu rume kimlayngün chem rume kimpapeltulayngün re changall küwü tukuy tañi firma engün feley feley fey ta petu feley petu müley füchake che fey ti chi füchake che kimnolu duamnolu feychi dungu duamnolu am duamlay feymew rume ta füchake che ta feypiy chem duam fey tachi lifru tañi kimeltuael mapuche ta iñche mapuchedunguleiñ kimiñ ta mapudungun pikey ta tüfa petu feypiley ta che kimlayayiñ ta wingkadungun iñchiñ taiñ dungu no pi iñchiñ taiñ dungu dew kimiñ ta ti wingkadungun müten kimaiñ piy chumngelu chi kimimi chumngelu chi chumngelu feychi rakiduam ta niey ta pu mapuche fey tüfa kiñeke feypiy kümelay ta mapuche dungun re wingkadungun kimaiñ pikey ta kiñeke ka chumngelu chi fey tüfey che mapudungun pu wingka ta ayentufiy ta mapuche ayentufiy ta mapuche taiñ mapudungun mew feymew ta ka feypingün eymün tamün dungun adlay wesha dungun nieymün piy ta pu wingka mapuche mew feymew ta pu mapuche ta feypiy tañi ayentungenoam tañi ayentungenoam mejor kiman wingkadungun piy femngechi amuley tañi femngechi ta tripaley feley feley feymew ta amuley tüfachi dungu tüfachi dungu küpatukufiiñ grabacion mew eymi illkülayafuymi tañi nütramkayafiel tüfachi dungu estudiayafiel tüfachi dungu tüfachi dungu küpa tukufufiiñ iñchiñ tañi nütramkayael ta iñchiñ taiñ wecheke chengen fachiantü tüfachi fey ta eluafuen eymi tami permiso nütramkayafiel tüfachi dungu tami feypin tami nütramkan chem ama enseñacherkeymi feychi dungu mew iñche allkutukefin ka doy küme kimfin ta mapuchedungun chem dungu doy küpa kimimi chem dungu faltay tami dunguael chem dungu chem dungu müley tüfamew fütra nuyulu nuyun Chem piy ama nuyun ta terremoto chem nengümi ta mapu nuyun mew piy pingey ka llikaleymi müna llikaken müna llikangey müna llikangey ta nuyun nuyunuyungey müna llikafali llikan piy ta pu che müley fütra nengüm ta mapu ka müleay pipiyengekey ñi piy ka nuyun pipiyeyngün ta ti piy ta che müna wesha llikaniekay llikaniekay ta nuyun mapu llikangey welu ka wirarkey ta che era tranquilitoley kampu fey llikalelay che tranquiloleyngün nuyun ngey fey ta llikayngün kusheke püllü ngümangümakey kake dew wüzay mapu pichiken wüzay mapu femi wüzay ta chi mapu nuyulu fey ta Llufkentuhue che may müna wesha ka tami pu che mütrümeymew mütrümeyu ta terremoto tañi pu che ta iñche mütrümfin welu pepi dungulay pepi dungulay katruy ta chi komunikacion fey mütrümtufin despues contestaenew fey wula ayiwkületun müna weñangkün wannofilu iñche piy ta che kimnolu tañi pu familia müna weñangkün kay müna weñangkün mütrümfin tañi pu che contestalaenew mütrümtufin iñche contestaenew fey ayiwtuy tañi piwke ayiwtuy may müna küme dungu ka welu pichikalu eymu müley ka kiñe nuyun pichikalu eymu Feña kimlay parece pichikalu iñche guagualepelan petu nacelan feychi feychi tripantü rupay kimpalafin feychi tripantü rupay fütra nuyun rupay como rangi antü rupay re fütra nuyun niey trewa ta wirari ñarky wenuluwi puray chem mew mawida mew arbol mew feychi arbol epeke ngüpafngüpafngey müna ngümay pu che umawtuwelay che kakelu kiñeke che che petu küdawün wirarküley ñi ngüman Segundo Mariano chem miyawi ketrayawi naykümey tañi arao tañi mansun kisu wirarküley ñi ngüman chem rakiduamkefuy ta füchake che mülelu epe puwküley afam che pikey femngekey pi tañi füchake che pikey ta ti kushe epe puwi ta afam welu petu puwlay afam petu mongeleiñ femngechi welu chi füchake che kimfuy ñi küpayael ta terremoto kimniey kom anay tañi ñuke kimniey decia pikefuy ñi mama yem nütramkakefuy kuseke püllü iñchiw ka antü kimayu welulkawayu decian kisu am layayu we pu che mülelu fey müleay ruka zincngey ta ruka küna ruka ngelayay piy küna ruka küna ruka che müley ta ti reke müleay ta poblacion mületuay ta mapu müleay ta luz akuay ta kümelkaletuay pu che pikey tachi kuseke püllü kom tüfachi dungu kimniey chumngechi amta kimi welu tüfamew tüfachi lof mew re mapudungun müten kom pu che may kom mapuchedunguy faw re mapuchedunguy faw re mapuche wingkadungulafuy kuyfi che tüfamew weke che rume wingkawtuyngün kimlay adumwetulay tañi mapuchedungun engün yewi ta pichike che ta füchake che ta niey tañi kulpa ka fey ta pichikan mew enseñangele tañi mapuchedunguael fey ta kimafuy fey pichike che ka femlayngün kishu wingkadungufemyngün entonces ka pichike che wingkadungukeyngün femngechi ta afi reke taiñ mapuchedungun welu chumngelu amta pichike che kimlay porque tañi ñuke wingkadunguleetew ta ti re wingkadungun mapuchedungule tañi ñuke ka mapuchedungule tañi püñeñ kisu engün fey ta kimafuy engün kimnole ramtuafuy pichike che femlay po ka dungukenolu am fey pichike che mütay müten entendey wingkadungun chumngelu ta füchake che kimelaeyew mapudungun ta pichike che yewentukutuy taiñ mapuchedungun femngechi yewengün ta mapuchedunguael yewenieay yeweafuy tañi pichike che tañi pichike domo tañi ñawe tañi pichiwentru wingka mew wingkadungungelele kimafuy pingün fey müta femngechi ta ti müna wesha welu tüfa mew mülekefuy fentren mapuche kimün fey mingako mülekefuy kom tüfachi dungu mülekefuy tüfa may mülekefuy kuyfi po kellun mülekefuy mapuche müna kelluwingün trawülu engün ta ti mari kiñe mari kechu che puwkefuy ka chumngechi dewmakefuy ta mingako trapumchi che ñiwunkefuy trapumchi trapumwingün ta füchake che ta ti bailangün feyngün mapuche bailangün femngechi trillakefuyngün tukukunuy ketran engün mapu mew pünofingün rele ta ti wallñmafingün ka fentren antü küdawkefuy müna kellukefuy füchake che kuyfi müna wechuwi ta pu vecinowen kellualu kelluwi kellunoalu kellungelay müna küme dungu ta kom pu che kellukefuy kom lof mew ta ti como una mansana feypikunuwingün iñche feychi antü küdawan kellumean anay piwingün niey müday müday engün chem mültrün dewmayngün ülkantulekefuy engün fey chemi dewmay tañi trillan femngechi ka mülekefuy che kimülkantulu may pütrülekefuy füchake che yem müna kimfuy füchake che kuyfi ta may wecheke che kimlay wingkawi ta pu mapuche feymew ta kimwelay tañi ülkantun Chichay müten kimi ka iñche wiya no sabado antü mew iñchiw amuyu ñi pemeafiel ta Chichay ka entuy kiñe epu ülkantun chumley tañi pichiwentru chi kay operangey pingey mongetuy akutuy no hospital mew welu mongetuy ayiwküley fey küme ülkantun ayetukefin tañi ülkantun ayekefimi ayiwküley ñi piwke allkutulu tüfachi ülkantun Celinda ülkantun niekey nga ülkantulay fey Celinda Celinda eymi entuafuy kiñe pichi ülkantun no po Chichay amule amule ülkantun amufule ülkantuay müna küme dungu fey tüfa mew tüfachi dungu müna faliy müna faliy müna faliy fey pewmangen mew aflayay tüfachi dungu inayay müna wengetuy kom püle müna chemngetuy ta mapuchedungun kom lof mew müna mapuchedungutuy ta che ka enseñangey ta pu estudiante dungutuy ka colegio mew ka mapuche estudialetuy pu niño ka fentreley ta ka yewentukuniey ta mapuchedungun ka pilay ta mapuchedunguael engün kuyfi ta ngekelafuy zapato mülekefuy ta eskota eskota ekota pingekey como chala fey ta usakefuy füchake che zapato kimlayngün kisu eskotatulekefuyngün feychi kusheke püllü a pata pelaa no má s namuntuyawkefuy ka chumül koni ta colegio tüfachi lof mew kimimi ahí si que no me acuerdo welu petu konnon ta colegio müley re mapudungun müten tüfa mew may re mapuche re mapudungun müten mülekefuy colegio mew welu mingako mew entukefuy ta epew entukefuy ta nütram entukefuy ta ayekan re mapuchedungulekefuy ta che kuyfi ta trawülekefuy femngechi kuyfi mapuche re mapuche nütramkafuyngün kom ka chi pu wentru puwlu ñi küdawael kintukefuy domo ka may lloftumekefuy mawida mew mawida mew amukefuy lloftumealu epeko niey feymew wilifelfiy espejo mew ñi domo tañi polola amuy tañi polola nütramkawingün ka pilay ta mama fey ta karote mew ta kewatukey ta polola wemuntungey ta we wentru chi pu wentru amuy ñi küdawael ka tripay pichiwentru fewla ta felewelay felewelay tüfa ka dungu ta che mapuche kisu dunguwingün antes no po cuando fütangeael ta domo ta ti novio manday tañi chaw mandanolu chaw ngelay chaw ingkatuchey feypingey ta füchake che iñche ayefin feychi pichidomo nieñmuan piy fey amuy ta chi fütawentru anukunungey ta ti ngen püñeñ küme anukunungey ta ngen ñawe tüfa küpapen feychi dungu mew dungupapen kellupen tañi fotüm ayeñmangeymi tami ñawe iñche ta dungupapeeyu chem pipingelayaymi illkütukulayaymi pimengey ta chi ngen domo fey kushe püllü fey ta kümelkaley ta ayefun ka piwkeyewlu engu ta ti piy ka fey ti tutepinolu fey femngechi fey ta chi llika llikamekey amukelafuy fey ta chi domo feypiy iñche wulün ñi püñeñ iñche ta duamün duamün kiñe kawellu piy kiñe kawellu ilongepale fey ta wulayan ñi püñeñ fey sino ngelay kawellu kiñe pichi vaquilla piy obligado yengeael müley fey ta chi novio mew yengey ta chi vaquilla feymew ilongepuy fey müley ilokawün fütake che amuy putukelu putuy ka putukenolu putulay ngelay kulliñ ngelay domo antes pontrotu amuy ükülla trapelakucha puwael müley llalla mew femngechi kuyfi dungu tüfa ta felewelay chanchu rume puwi ta ti kiñe pichi achawall fey müten faliwelay pu domo ngelay kulliñ waria mew iñche nielan kulliñ kullilayaymi entonces leftripayu argentina mapu mew iñchiw femngechi dungu ta müley kuyfike che iney no rume kimi ñi ruka mew iñchiw leftripayu argentina mapu mew lefleftripayu yefimi tami domo ellkatripay pun mew akun ñi ruka mew ka amunge amunge leftripayu argentina mapu mew pun mew femngechi dungu ta mülefuy fütrake kuyfi che müna respetawfuy müna respetawi ta fütake che yelelngey ta ükülla ta llalla trapelakucha fey trapelakucha yelelngey weupitungepuy ta ti fey küme tripay fey ta fantewe mew müleay casamiento piy trapumwingün füta ilokawün niekeyngün ka mülelu kurewen kom pu che trawüy tiene que yey kakelu ngen dungu pontro yey itrofill regalo tokakey ta chi novia novio femngechi fey ta casamiento piy ta nieael ta we ruka mülefuy ta dungu ta fütake che mew kuyfi che mew kuyfi dungu tüfa mew wingkawi ta che kuyfi doy uniwkülefuy ta pu mapuche ka doy uniwkülekefuy ngillatuaiñ pingün ngillatuyngün ngillatun dewmay entuy ngillatun engün mülekefuy ta füta ngillatun kuyfi afi ta ngillatun ngewelay tüfamew ngelay kiñeke ngillatun tripay pero ngewelay ta kümeke machi re machi lefkentu machi kimngekelay ta fey ta chemngelay ka no hay confianza po füchake machi fey adkunukefuy ta dungu tüfa ngewelay po welu kuyfi müley ngillatun tüfa mew müley machitun tüfamew mülekefuy kuyfi faw küme ngillatun tripakefuy iñche pichiwentrungen kimfun po miyawkefun ngillatun mew küme de aqui hasta el cerco puwkefuy küni ramada pingey ta ti kiñe küni kiñe pun kiñe antü ngillatuyngün kiñe antü kiñe pun wünñmayngün pichiken epe kon antü empezayngün fey al otro dia kon antü dewmatuyngün sabado mew empezafuyngün toooodo kiñe pun domingo mew en la tarde fey ta dewmakefuyngün pütrün che mülekefuy iñche pichiwentrungen amukefun ta wüne mülepufun purrumekefun masatumekefun kultruntukelefuy masatulekefuy masatun mülekefuy ka iyael sopaipilla ilo asado mülekefuy ka fey kareta mew pütrün che puwtuy ilo itrofill müday pullku mülekefuy müte ngekelafuy pullku welu ka en ese ngillatun langümwi ta che putulu ngillatun mew may weshañmawi ngollilu kay ngollilu langümwi engün fey privalu fey tachi pullku ta pero ka mületuy ka mületuy welu mülewelay ta ngillatun tüfa ngewekelay ngewekelay müten pichike ngillatun müley ta mülekefuy mew mülekey ta ngillatun ka müley che kimlu chumngechi dewmaken ta ngillatun may kiñekeley ka kiñekeley ka iñchiñ participakelaiñ iglesia iñchiñ amukelaiñ kuyfi ta evangelio dungu ta ngekelafuy fey müta mülekefuy ta ngillatun ta kuyfi tüfa kom lof mületuy iglesia mületuy evangelio feymew ta feymew ta afi reke feychi ngillatun kuyfi ta kuyfike che kimlafuy ta Ngünechen Chaw Dios pilafuyngün feymew mülekefuy ngillatun despues may ta müley ta evangeliko fey ta iglesia kom lof tüfa konlu ta iglesia küme dungu kam weda dungu küme dungu müna küme dungu müley evangelio kuyfi ta kimlafuy ta Chaw Dios ta che kuyfi kuyfike che feylleno am ta konün mew ta iglesia müte kümelkaletuy ta che Chaw Dios ta iñchiñ ta dewmaeiñmew lle no Chaw Dios ta feypiy ta biblia iñche ta dewmaiñ re chi cuerpo ta mapurke ta iñchiñ feymew ta Chaw Dios dewmaeiñmew iñchiñ formaeiñmew entonces kisu tañi neyen ta pingümtukuleeyñmew ta iñchiñ müley ta ti kiñe am pingey ta ti alma fey ta müley ponwi feymew ta mongey Chaw Dios tañi neyen feymew ta che ngeiñ feypiy ta Biblia feypiy ta chillka feyentuiñ feyentuy ta che mülerkey ta Chaw Dios wenu mülerkey ta Chaw Dios müley ta wenu Chaw Dios iñchiñ ta kisu taiñ ngünen ta mülelay tachi mapu mew ka kisu taiñ ngünelu ta mongelelaiñ Chaw Dios tañi pin mew trekayawiñ ka mongeleiñ asi po femngey ta welu kuyfi chi pu che amukelafuy ta hospital amukelafuy chew amukelafuy pital mülekelafuy pital müley pital pütrüke ka mapu kuyfi ngekelafuy ngekelafuy ka chem müten mülekefuy faw mülekelafuy rupakelafuy tüfa wengey nga tañi rupatun ta ti kuyfi ta re kareta mew amukefuy ta che ka tunteñma amukefuymün ta Galvarino mew kiñe antü amuiñ temprano epe wün amuiñ kon antü akutukeiñ rungofalngekey feymew kutrankefulu kiñe che tüfamew müley lawentuchefe tüfamew müley doy kimfuy ta che kuyfi ta lawen ta mülefuy ta kampu mew tüfachi mapu mew ta fentren lawen ta mülefuy may ta kimnon ta che ta iñchiñ ta punotuyawleiñ ta lawen mülefuy ta lawen müley lawen pero iñchiñ kimlaiñ kuyfi ta pital pilafuy ta kuyfike che tami ñuke kimfuiñ kom kimniefuy ta lawen fey ka itrofill lawen weke che kimwetulay despues lawen kuyfike che kimfuy ñami lawen ka po ngewetulay chumngechi ta chempelay angküy chi iñche ta enseñafuenew tañi ñuke tañi lawen pal corazon tüfachi lawen piwke lawen ta ti fey tüfachi lawen ta ti kutranpiwkey che müna küme lawentu tüfa iñche fey tüfa adkintukepufun ngelay angkükey may kimlan ngewetulay piwkekechiley pero ngewetulay müna wesha chumngelu am ta ngewetulay angküy chi kam kulliñ chi trafokay kimwetulan müna wesha welu tami ñuke arreglaforofe una vez küpay kiñe wentru trananawürkey ta kareta mew iñche mülen feychi fey mamita pipay akuy kümelkalekaymi may kümelkalekan eymi kay iñche ka fey iñche müten pichi allfüluwün utrunagün mew müna kutrankülen chew am kutranküley pingey re tüfa mew piy kazi piy kazi tranakununge piy ñi ñuke yem adkintuaeyu piy pingümi ka Pingümfilu fey famtripapay tachi costilla fey trarin tukulelfiy feychi lawen kintuniey trapumtukuniepelay iñche yelmeaeyu lawen wule küpayaymi piy itrofill planta mansana itrofill ngütrorlelfi tañi lawen müchay entukülelfiy ka kiñe trafoy kuram feychi mullpun feychi mullpun trapumülfiy fey ta lapan tukulelfi fey wün püle küpayaymi wule piy fey tüfa putokolmi tachi lawen fey ta ti mongetuaymi mongey kimfuy che kuyfi po faw püle tukulngetukefuy arreglangetukefuy che ka kümelkatuyngün tüfa mew pital müten yengey che chem mew tukulelngey pu che nielu yeso pepiküdawlay pichike küllküll dewmakefuy pichike palo fey ti katrungekey tabla fentren trariniengey trariniengey chapamtukunungey ahi afirmakey fentren kimün niekefuy ta pu che lamngen iñche kimün ñi chaw mapudungukefuy ñi ñuke ñi kuku iney rume wingkadungukelafuy ñi chaw feypikefuy wingka kimün wingka dungun ta rume falilay wüne kimaymün ta mapudungun rume ngüneaymün ta mapudungun fey wula ta amuaymün chillkatuael ta wingka chillka mew pingekefuiñ fey may ta iñchiñ re mapudungukefuiñ chumngechi lladküiñ ngümaiñ re mapudungun mew entukefuy lladkün entukefuiñ pinoel amunge pingekefuiñ kulliñ mew küpanolu iñchiñ re mapudungun müten feymew ta kimiñ allkütuleiñ chumngechi ñi dunguken ñi kuku em ñi chaw em ñi ñuke em kom welu fali tañi kimün küme mapudunguaymün fey wula amuaymün pingekefuiñ feleiñ feymew peno ngoymalan turpu iñche may tukungen kimün feymew ta yentukunufin ngoymakerkelay ta chem welu müley ñi dunguleael dungunofuli fey ta ngoymanieafun feymew llemay epu koñi wentru nien ñi epu püñeñ re mapuche üy niey kiñe Wentelaf Rupayan pingey we dungupen ingeniero kangelu fey Chewkalen Antillanca kisu ñi üy nielu kay iñchiñ lamngen aretuüykiyawpeafun kay kisu niey üy pu wentru pu püñeñ kisu niey üy pu pichike malen ka müley üy feymew mapuche üy niey ñi epu püñeñ ka ñi pichi kuku mapuche üy niey lincoyan pingey lincoyan wentelaf feymew pewmangen chi pichi che kimmapudunguay pichikalu chi pichi wentru mapudunguy mapudunguael ka iñche chumngechi ñi kimelngen ka re mapudungun allkülele mütay müten kimkeyngün müta müten kimkey chi pichike che doy küme longko niey ta pichike che yentukuniey yentukuniey ñi longko mew fey pichi wentru chayi trafmepeyu nga pichi karukatu inaful mülelu doy pichilu küpakefuy faw iñche kimelkefin ülkantun kimelkefin purrun kimelkefin rakiñ kom kimfuy fewla doy küpafuy küpawelay fey niey kiñe kuku fey mapuche iñche feypikelay mapuche iñche pikepelay fey mapudungukelaymi ayeñmangeafuymi pienew ñi chuchu piy ka chumngelu küpawelaymi trafia müley faw witrantupaenew feymew chumngelu küpawelaymi chacha pifin fey chumngelu am küme kimpalaymi mapudungun küpa kimwelaymi am müley kiñe conjunto purrukeyngün folklore mapuche purrun kimimi pifin no taiñ chillkatufe profesor kimlay kimfuli wüne purruafuy pikefuy ngelay chew ñi kimael fey feymew kimelngelaiñ piy welu kom pu purrun kimiñ piy mapuche purrun wüne kimafuel piy fey llemay vecina pienew welu profe ta kimlay miyawün ñi kintun chew ñi kimelngeael piy purrun kimle wula fewla kimelngealu iñchiñ piy re wingka purrunkiyawfuymi fey mapuche purrun ta kimaymi po mari mari piy mari mari piy epe ngoymafun dungukenolu am iñche pienew ñi chuchu tüfa mapudungukelaaymi ayeñmangeafuymi pikeenew piy welu ñi ñuke feypienew feypikeaymi müten mollfün ta yenieiñ pu vena mew vena mew amuy ta mapuche mollfün müley tami ayiwküleael pienew ñi ñuke piy welu ñi chuchu feypikelaymi mapudungukelaymi yewen tukuenew piy fey llemay mekey ñi dungu mütay müten kimfuy ülkantumekey piam Valdivia fey püle fey ya ülkantupelayan kullingeli ülkantuan kullingenoli ülkantulayan elungey plata piam ülkantukefuy parece que dunguwelay mapudungun che fey ti pichi wentru inayawülngey ñi ülkantufengeael pingey iñche kimelfengen kimi müchay müten fey ka kimfuy chalin kom mari mari rakiñ kom kimfuy fewla ngoymatun piy küpawenolu kay faw fey amuy ñi ñuke ta fütangey ka de maipu pingey chew ñi mülen ka fey ñi ñuke engu müley kiñekewün findesemana küpakey ñi chuchu mew fewla welu feypienew chayi vecina iñche mülepali faw chem dungu rume nielmi werküael yenolmi nienolmi iney ñi ngillañmaetew kofke iñche feman welu kimelan mapudungun pipeenew ya pifin iñche kimelaeyu chachay mapudungun welu ya chem rume werküalmi ngillalmi iñche amuan welu kimelan mapudungun fey trafia rakiduamün puwtulu ruka mew iñche rakiduamün fey ka kimtuan ñi mapudungun chem pewelafin ñi chuchu feyke llemay feypiafin ñi küme nieaetew fey ñi katrun tukumekeael ñi kimael iñche pipeenew feypipeenew chayi küpaymi müten pifin verano mew tripanoli amunoli chew rume amunoli ka vecina müleli kimelan marzu kiman mapudungun femayu pifin feypienew fey llemay müley kiñe wentru uyew mew feypirkefuy iñche kimmapudungun eymi kimlaymi am mapuche eymi welu kimlaymi pienew fey mapudungukeaymi anay iñche kimün iñche kimelaeyu rume chem kimn pienew fey iñche ka chemli traftuafun mapudungun mew tunten tripantü niey tüfachi pichiwentru tunten piy ama trafia mari epu mari epu pichiche iñche nien kulpa kiñe kuadra müten pilaeyu kiñe kuadra müten pieliyu punor konpafemafuymi kiñe füta palmera mülefuy fey ñi ruka mew fey ñi rel kom che feychi kintukey ti palmera fey relkülelu am iñchiñ fey akukey iñche ñamyawün kom mew ñamyawün llemay lamngen müna wesha lamngen küpacerezatulaymi jalea ka müley mapudunguliñ kümeafuy iñche küpa doy küme mapudungun iñche duamün mapudunguken müten iñche dew chillkatun mapuchedungun fey iñche duam chew ñi amun mapuchedunguken müten iñche duamün practica femngechi amulelmi peñi kimaymi ta ti weupifengeaymi ya lamngen fey kom tripantü mew iñche küdawken welu enero küyen mew ka febrero küyen mew iñche urkutulean niean fentren tiempo ñi chillkatuael mapuchedungun mew faw müley tukuam ütrar ütrar pingey tüfachi chem pepa pingey wingkadungun mew tüfachi pichiche karukatu niey mari epu tripantü doy küme edad ñi kimael kiñe idioma kayu tripantü niey iñche kimelfin ülkantukey purrukey ka dungukey feymew chi pichiche pekey tüfachi dungu awkantun reke may may chillkatun reke pekelafiy fey llemay fey feymew llemay müchay kimkeyngün ka nieymi kiñeke epew ñi entuael tañi kuku nieymi kiñeke epew epew chem pingey cuento müley lamngen ka epe ngoyman ka wiya Ñuñoa mülelu kiñe matetun mew kiñeke epew ka kimi welu entulay entulay ngoymay chi epew ka chi pichiche chi mapuche pichiche interesakelay chi epew mapuche welu kimelngelay feymew pe no welu chi mapuche pichi küpa allkütulafiy chi epew nütramkakelu chi papay chi papay entukelay ñi epew fey ngoymakey re tele müten inaniey fewla chi waria mew chumngechi chem dungu müley chi mapuche ruka mew kuyfi chumngechi ngekefuy chi mapuche ruka willi mapu mew küna ruka kam famngechi ruka kuyfi ruka mülekefuy fütake ruka welu ñi ngülawe mülekefuy leliniekefuy chem puel mapu puel mapu mew ngekefuy kiñe tripawe kiñe rüpüwe ka ngillatun mew ka che kom lelikefuy uyew püle ka lukutun mew ka lelitukefuy kom puel mapu tripawe antü fey lelikefuy che ngillatukefuy ka ka ngülawe ruka puerta pingey wingkadungun mew ka femngechi niey ka relkülekefuy tripawe antü ñi relkülekefuy ka chew müley chi kütralwe tami ruka mew iñche ñi ruka mew mülekefuy rangiñ ruka femngekefuy ti kütralwe fey müley ñi kuku walloñmekefuy kom mülekefuy pu iñchiñ pu ñi kuse kuku yem akukefuy witranngekefuy nütramkakepafueyñmew nütramkakefuy chem rume dallukefueyñmew epew ka chumngechi rume ngülamkefueyñmew ka antü dewmalmün iyael pu papay nielmün ruka fütangelmün lladkün dewmakelayaymün chem rume iyael konalu kalul mew pikefuy rume tuchi ilu ti iyael lladküdungulu mew dewmangeel kümelay pikefuy ayükülekeaymün piwke dewmayael iyael eymün awkantun reke pikefuy re küme chem newen niekeymün fey tuchi ilu ti iyael ka felekey ka femngechi llowkey ñi kalul pikefuy ñi kuku em kom kimelkefueyñmew chumngechi entuael mansana chumngechi küpafkangekelafuy niekefuy kiñe fütra rungi fey walloñ femngechi turpu lanza reke niekelafuy turpu allfülaael turpu re famngechi re laf fey kiñe chumkakunukefuy ka tranakefuy mansana welu chem rume küme llowngey elngekefuy ka kiñe chem pingefuy ama lamngen kiñe küme ñi challa fey chew ñi llowam ti mansana amukelafuy mapu mew ñi challofnon kiñe pontro reke kiñe fütra chem kepito feymew relkülekefuy fey nakümngekefuy ta mansana ka tukukan ka niefuy ñi ad chumngechi ñi entungeael ti pu cebolla ka chemkülelu katrumelayafimün pikefuy nuaymün kiñe tapül famnakümafimün fey wula witrakeafimün fey ta pilkatu pingey pingekefuy katrukelaafimün pilkatukeafimün pingekey felerkey iñchiñ mekefiiñ ti pafulpaful famngechi fey ka witrakefiiñ fey küme tremkey turpu müna küme tremkületukey kallpitun kallpitungey turpu koni huerta mew re amukatrukelafuiñ chem rume chem rume fey kom iñchiñ kuku ñi chaw ñi ñuke kimelkefueyñmew ka afle ko pun amulmün yemeael ko pikefuy yeaymün metawe fey amulkeafimün ti ko pikefuy famngechi famngechi fey pun may ko pun may ko kiñe püle kiñe püle künunge ko pikeaymün wüne fey wula entukeaymün ko turpu puwlmün ko mew turpu ngekelaymün purrüm ka entufuel man mew fey pikeaymün iñche kom kimfin femngechi pun may ko kiñe püle künunge ngen ko fey wula entukefin kom kimelkefueyñmew ñi kuku em iñche ñi chaw ñi ñuke fey llemay ka chumngechi rume iñchiñ kulpaiñ chem no rume ñi ñuke lladkütufueyñmew ka wiñmakefueyñmew fey kuse kuku müna lladkükefuy chumngelu amta ngümangümayefimi ñi püñeñ pütrüley mongen ñi ngümayael pikefuy rume poyekefueyñmew re famyawlkefueyñmew chem pingey wingkadungun mew piel inafulñmaniefiiñ famkefueyñmew longko famkefueyñmew pangkupangkupamekeiñmew rume poyen chengefuy rume poyen chengefuy ñi kuku em feymew peno pütrün müna ngümafin lan mew feymew iñchiñ konümpafilu petu ngümakeiñ ka rume ngümafiiñ lalu pewelafiiñ kom ngümakefuiñ fey miyawi ofisa mew fey amukefuy wallñmakepufiiñ fey pikefueyñmew kom ka nieelfuy üy ñi pu achawall kom üyelkefuy ñi pu achawall ñi pu ufisa kom fentren üy nierkefuy kimfemkefuy nienolu kiñe achawall aaa ngerkelay ti ngerkelay ti korko pel kom üyelkefuy kimfemkefuy nienon mew ka niefuy kiñe katan kura niekefuy pu ruka cocina mew ka niekefuy koral kulliñ mew koral kulliñ mew ngülawe mew mülekefuy pultrunniekefuy entukelaafimün pikefuy wüne kimelkunukefueyñmew tüfa ta kamañ koral kulliñ kamañ kulliñ pun ta weñengepakalayay weñengekelay ta kulliñ mülen mew tüfachi kura pikefuy felepelay turpu weñengekelafuy ka ruka mew niekefuy ruka mew ka weñengekelay ruka mew tüfa mülen mew tüfachi kura piy tüfa nga furitu nienon ngetulay ta weñeñmangeperkelan fey iñche nien kiñe katan kura welu chew chi müley ka mülekafuy chi iñche nien kiñe katan kura lamngen iñche we akun faw fey nien kiñe katan kura niekefin faw turpu weñengekelaiñ de repente pikefuy chem felekerkey fey pu karukatufe fütake puray koraltu weñengeyngün ka fey engün nielu pingekelu entuñmangey iñche ngülaley kom fey ti entuñmakelan chem rume iñche kuchatuken ropa felen umawkefuy turpu entuñmamekelay welu katan kura mülekey fey ta pikefuy pikefuy ñi kuku witran entumekefuy ta weñefe pikefuy nielmün tüfa turpu weñengelayaymün pikefuy kom kimelkefueyñmew fey iñche nien kiñe katan kura tüfa mew mülelu trokifin pero pepientulafin fey chemkeaymün pikefuy ñi kuku em ka küyen ka apolu mew luna llena pingey ta wingka fey ka ngülakeymün cocina ruka ruka niekelmün ka ngillatukeymün pikefuy fey elumuan eluniemuiñ iyael chaw pikeaymün mapuche ngillatukeymün papay pikefuy apope tañi cocina apope tañi challa iyael mew apope tañi chew nien mew kofke apope tañi ponsiku plata mew kullitu mew pikeaymün pikefueyñmew kom iñche femken wefpay füta küyen fey pikellen may kom yentukunuñmafin ñi dungu chem tañi ngülam tañi kuku em fey ruf dungu perkeno lamngen fey iñchiñ weñengekelaiñ faw turpu petu mülelay ti fey ti wekun ti reja ngekelafuy weñefe miyawi welu faw konpakelay kontukey weñefe welu entungekelaiñ eluy ñi bicicleta wekun ka antü mew müley ti bicicleta faw chumngelu yengelay kimlan fey nieiñ ti katan kura kiñe famngechi ka chem perforada pingey fey fey rume piam ta chemkey chumngechi weñefe küpakekonfuy fey chem fey fam entuniengekey pikefuy ñi ñuke yem ñi kuku em kom femngechi kimelkefueyñmew ka fewla eymi kuku ka iñche kimelafin ñi kuku fey llemay kimelkefin kom iñche ñi pu prima pingey wingkadungun mew lamngen peñiwen yall kom iñche feypikefin femkeaymün lladkün dewmakelayaymün iyael pin may ka ñi kuku ñi ñuke kimmapudunguy ka ñi kuku ñi ñuke iñche ñi nanung fey ñi ñuke kimi Clarita mew kimmekey ka iñche mew nütramkapakey ka kimngürey ka miyawkey ñi chumün mapudungun mew rume fey ka rume feypikey ñi püñeñ wüne kimay mapudungun fey wula kimay wingkadungun fey llemay epu rume kimün yeniey tami kuku kiñe weupifengeay pewmangen lamngen weupifengeay ñi kuku fey weupife küpan ka fey niepelayay ñi mollfün mew ka amulepelayay ñi kimün ka femay ta ti lamngen pewmangen kom chi pu dungu küme tripayay küme amulekafuy müten küme kom püle weftule mapudungun kom pu lof mapudunguntufule lamngen rume kümeafulu re mapudungun mew ka mülele trawün ka doy kümeafuy ka femngechi lladkürumey che kiñe mapudungun mew chumngelu femmekeymi lamngen eymi feypingeymi chemkey ñamkey po lamngen mapudungun mew rume tutewkefuiñ welu welu rume wesha dunguley ka ñi kakelu lamngen piwelay ñi mapudunguael ka pingeken iñche re eymi mapudungukelaymi piyawkeymi chumngelu piyawkeymi ka pingeken llemay re tukukan niekeiñ pu lamngen trarilongko chamall ka welu hola piyawkeyngün mapuche nga no müten tüfachi mapu mew kom pu che mapuche mollfün niey kom kimay mapudungun eymi reke eymi fütra küme nütramkayu ti mi kimel ka felerpulmi müchay müten kimaymi lamngen wünetuay tami nütram feymew chem lof rume puwlmi uyew willi mapu kimülmi mapudunguymi iney rume chumpapeymi pingelayaymi llowngeymi mapudungulafimi pu che uyew mew re poyenngekey che mapudungun mew fey kisu iñ che akuy kisu iñ mollfün pingekeyaymi femnolu may ta doy chemngekey iñche nien mollfün fey mapuche iñche welu müley ñi mapudunguael ka müley ñi kimael mapuche wimuntun ka welu re mollfün müten mapuche nielay fey llemay lamngen fütra kümey tami chofungelay ka mapuche mollfün müten welu müley ñi küdawael chi pu mapuche ka fey llemay müley ñi küdawael ñi trapumael che ka welu allkütukelayngün politico reke müleyngün inayawleyngün müten ka ina re chem chem pingey ama lamngen re elungenole proyecto chem rume chumkelay kisu mülen awkayngün ka wesha amuley dungu ta ti pewmangen pu weche pu ülcha yen tukuay dungu may kom pu che müley ñi küdawkeael ñi witrayael mapudungun tüfachi waria mew mapuche ka mapuche no ka wecheke wecheke wentru wecheke domo ka fücha kom femayu reyilu dew mollfün iney rume eymi mapuche no pingenoalu füta kuyfi ñi reyin mollfün fey ti chem rume chem pingey ama apellido rume nienole welu mollfün mew yeniey ta ti chumleymi kümelkalen eymi kay kümelkalen ka fachiantü nütramkayayu kiñe pichi dungu ta ülkantun mew ülkantun dungu feymew chew ta füchake che entukefuy ta ülkantun tami lof mew iñche tañi lof mew müten fillke ruf mew pu mapuchengen entukefuy ta ñi kisu niey ta ñi ülkantun ta pu mapuche niey ta ñi ülkantun kisu niey ta ñi rakiduam ülkantun epew piam kisu engün kimniey ta ñi feychi dungu engün feymew fachiantü nütramkayayu tüfachi dungu ülkantun dungu feypiy kiñeke che kisu nentuy ñi rakiduam chem ñi piael ñi nütram mew ñi rakiduam mew entukey ta ñi ülkantun mew ta ñi rakiduam entukey ta ñi chem piael chem ngülam elael chem ayekan elael chem dakeluwün elael chumlen chi mongen chi che femngechi entungekey ta ülkantun femngechi entungekey ta rakiduam ülkantun dungu mew feychi pu ülkantufe femkey feychi pu epewfe epew mew entukey ta ñi rakiduam entukey ta ñi ngülam nentukey ta ñi nütram welu tüfa mew piaeyu kiñe pichi chillka feychi chillka ülkantun mew küpa feypiy feychi wentru dewmalu tüfachi ülkantun iñche ta ñi ülkantun ta ti küpa feypin küpa trepelen ta ñi pu che küpatrepelen ta ñi pu mapuche tüfachi ül mew iñchiñ ta mapuchengen mongeley ta ñi füchake che amutupelu rume fentren tripantü rupalu rume mongeley pileiñ ta iñchiñ lalelayngün penieyñmew pikeiñ taiñ rakiduam mew akukey pewma mew akukey rakiduam mew püllü mew akukey ta füchake che iñchiñ ta ngülampakeeyñmew ka elupakeeyñmew newen feymew ta iñche ta entun tüfachi ülkantun ta feypiael ta kom pu mapuche feypiliiñ iñchiñ dungufule engün iñchiñ taiñ mapuchengen fachiantü rupay pataka kiñe pataka tripantü fütrake weychafe laley fütrake weychafe müley ta mapunchengetuyngün welu mongeleyngün feyngün lalelayngün penieeyñmew taiñ chummeken tüfa mew iñchiñ taiñ mapuchengen fachiantü chumngelu entun tüfachi nütram pelu iñche wecheke che wiñolu ñi dungu wiñolu taiñ mapudungun feymew femngechi wiñorakiduamtuay engün wiñorakiduamtuay engün tüfachi ülkantun mew pewmangen pifun ta iñche feymew feypiy tüfachi ülkantun kiñe pewma nien piy feychi pewma mew akuy kiñe longko iñche ñi pewma mew trafia ka pellkeley ñi adkintun piy ta ñi nütram piy ta ñi rakiduam pellkelekepelay engün taiñ füchake che yem adkintunieetew iñchiñ taiñ chumnon rume taiñ mapuchengen pellkelepelayngün taiñ füchake che yem pelu wecheke che fachiantü dungunolu ñi dungun niey pilun allkülay niefuy wün dungulay ñi dungun niefuy rakiduam rakiduamlay ñi rakiduam mew engün piluleyngün ketroleyngün ta ñi dungun mew feymew pellkeley ta füchake che yem penielu ta fachiantü chi wecheke che tüfachi siglo mew ñi dungunon mapudungun feymew tripay tüfachi ülkantun peñi fey ramtupaenew piy ka ramtupaenew chew am ta müley ta chi fütrake ülkantufe kuyfi ta ngekelafuy ta radio ngekelafuy ta tele ngekelafuy tüfachi dungu ngelu tüfa re nütram mülefuy re ülkantun mülefuy re rakiduam re mapudungun wallontumekey feymew kimkelafuy wingkadungun feymew feypiy tüfachi füchache chew am ta müley ta fütrake ülkantufe chew am ta müley ta fütrake weupife feypiy fachiantü ngewelay ta weupife kimelelumew taiñ küpan chew taiñ küpan iney rume ta inaramtulay ngewelay ta nütram wall kütral mew ngewelay ta nütram trawün mew iney rume ta inaramtulay chew ta ñi küpan kiñe wentru kiñe mapuche kiñe domo mapuche feymew ta allkülwelay ta weupin allküwelay ta ülkantun pienew pienew pienew ñi longko pichi ülkantun tüfa iñche ñi pewma mew feypipaenew dew wingkawimün dew wingkawimün am pipaenew pienew chi longko piy ta ñi ülkantun tüfa feymew feyngey ta ti fantepumew epu rume rakiduam niey taiñ mapuchengen epu rume rakiduam nieiñ wingka rakiduam ka nieiñ mapuche rakiduam dew wewngey reke ta ñi rakiduam mew dew wewngey reke taiñ mapuchengen iñchiñ feymew ta rulpalaiñ ta müte taiñ mapudungun entuael nütram mew ülkantun mew wingkawi ta ñi rakiduam reke feymew feypipay chi longko füchache pewma mew dew wingkawimün re wingkadungun allkutun tami wün mew tami rakiduam mew piley ta füchake che femngechi rakiduam müleiñ feyngey ta tüfey feymew pienew illkütupaenew feypifinge tüfachi wecheke che feypinge tüfachi pu mapuche mülelu tüfachi mapu mew pifinge pikeenew reke tüfachi ülkantun mew feymew wirin tukun tüfa ñi pewma tüfachi chillka mew ülkantun mew entufiñ feymew tüfa kiñe pichi ülkantun entuan chem pipan tüfachi küme allkütuaymün mapuchengelimün eymün pu wenüy pu peñi pu lamngen pewmangen wiñorakiduamtuaymün tamün mapuchengen pefilimün allküfilimün tüfachi ülkantun feypiy kiñe pewma nien kiñe pewma nien ta ñi piael tüfa i iñche ñi pewma mew iñche ñi pewma mew akuy kiñe longko akuy kiñe longko akuy kiñe longko pellkeley ñi adkintun pellkeley ñi adkintun ta ñi fücha laku ta ñi fücha laku ta ñi fücha laku feypipaenew may feypipaenew may feymew ramtuenew feymew ramtuenew chew am ta müley ta chi pu ülkantufe chew am ta müley ta chi pu ülkantufe chew am ta müley ta chi pu ülkantufe chew am ta müley ta fütrake weupife pienew chi longko iñche ñi pewma mew dewma wingkawimün dewma wingkawimün dewma wingkawimün pienew pienew pienew pienew ta laku anay iñche ñi pewma mew feypiy tachi ülkantun peñi müna kümey tami entun ka entulu tüfachi ülkantun tami clase mew chem piy ta chillkatufe allkütulu tüfachi ülkantun kiñeke che petu kimlay chem ñi feypin tüfa kiñeke pu peñi kimnielu pichi ülkantun mapudungun fey ta rulpay kiñeke welu petu piluley ta wecheke che petu piluley ta kiñeke che kimnolu am mapudungun kimlay ta chem pin tüfachi ülkantun welu iñche ta ñi rakiduam mew feypilen kiñe antü kom pu wecheke che kimay chem pin tüfachi ülkantun wiñodungutule taiñ dungu engün wiñorakiduamtule engün fey ta kimay tüfa ta chem pin tüfachi ülkantun feyngerkey ñi feypin tüfachi ülkantun piayngün feyngerkey ñi feypin feyngerkey ta ñi füchake che yem ta ñi füchake laku yem füchake weychafe yem kewalu tüfachi mapu mew ful fulküley ñi mollfün engün ñi ingkayael mapu feymew feyngey ta ñi iñche ta ñi nguyun ta ñi dungun ta ñi mapuchengen piay kimle tüfachi ülkantun ngülaleay pilun engün mapuche pilun feymew peñi wula ruf pirkey tüfachi füchache entulu tüfachi ülkantun piayngün ta ti ka entulu eymi tüfachi ülkantun chem piy tami piwke chem piy tami rakiduam feypiy ta ñi rakiduam dew entun ta ñi feypin feypipen weupin reke ta ñi dungun tüfa küme allkütulimi tüfachi pichi pakarwa fey wula kimaymi chem pin tüfachi ülkantun ta ti peñi dew feypin dew feypin witran purayael taiñ dungun wiñorakiduamtuael ta wecheke che wiñorakiduamtuael che mapuche ngelu tüfamew chi mapu mew ta ñi wiñorakiduamtuael feymew entufiñ tüfachi ülkantun fey müten cosa mari mari peñi mari mari peñi chumleymi kümelen eymi kay kümelen ka chumngechi akuymi fachiantü tañi ruka mew mikro mew metro ka mikro mew mikro mew ka metro mew kamapuley tami ruka may fütra kamapu Chew müley tami ruka Iñche faw San Bernardo San Bernardo pingey ta ti lof lof ta ti wingka lof müley ta we akulu faw iñche we akulu faw iñche müte ngekelafuy ngekelafuy fütrake supermercado chew ñi fenden pañilwe fillke herramienta feymew nagpaymi peymi feychi fütra ferreteria Imperial pingelu ngekelafuy kuyfi fey ta ka ngekelafuy supermercado welu tüfa doy mületuy fillke fütrake supermercado fütra ngillapañilwe ka doy kümelkaletuy ta ti doy inafulkületuy tañi ruka mew ka chumüll akuymi tüfachi ruka mew iñche akun epu mari tripantü dewma epu mari tripantü dewma mülepan tüfachi lof mew welu wüne akun kañpüle wüne akun kañ püle iñche tañi lof mew Temuco püle Kurako Ranquil mew ngekelafuy tüfachi dungu ka mongen müley tüfachi waria mew akulu iñchiw tañi kure iñchiw tüfachi waria mew mülekefuyu kiñe inal wichulko feymew dewmayu kiñe pichi ruka feymew küdawkefun chew ñi dewmangeken ruka pütrün ruka fey kuydaniepakefun iñche femngechi akuyu tañi domo iñchiw tañi pu fotüm tañi yall iñchiñ tañi fotüm iñchiñ femngechi fey despues feychi gobierno mew tukun pichi plata banco mew fey tripay tañi ruka tüfa elungen tüfachi pichi ruka subsidio pingelu feymew elungen tüfachi ruka feymew alün tripantu mülepaiñ tüfa mew ta tüfey ka welu tüfachi mongen Santiago waria mew ka mongen müley peñi ka mongen uyew chaliwkey che liwen pewlu che chaliwkey mari mari piwkey pentukukey fey ta müta femlay uyew müley pu familia müten karukatu niey fey tüfa mew ta femlay kimlafimi tami pu che mülelu tüfa karukatunieel kimnielafimi kiñeke kümeke chengey kangelu wedake chengey ka fey welu chumngeafuy ka feley tañi mongen iñchiñ taiñ mapuchengen nieiñ kiñe piam kiñe historia piy ta wingka dungu iñchiñ arribatulepaiñ tüfachi waria mew mülepatuiñ tüfa mew kiñe piti mapu mew kiñe pichi ruka mew kontawküley tüfachi ruka uyew ta ngelafuy ta feychi mongen uyew iñche tañi lof mew chew tañi tremün iñche ngelafuy feychi mongen welu tüfamew ta we akulu iñche tüfamew kümelkalekefuy wecheke che küme yawkefuiñ welu tüfa mew llikayawiñ trekayawün wekun müte tripakelaiñ müley tralkatuwün fendengekey feychi droga pingelu wecheke che küme yawlay feymew nienolu kulliñ engün muntukafiy che muntukafi che muntuñmangey yenieel yenielu mütrümwe yenielu pichiñ kulliñ pichiñ plata fonciku mew ka kewangekey kiñeke langümngekey ka feychi weda mongen müten müley tüfachi waria mew kümelay ta ti kümelay tüfachi feychi mongen iñchiñ ta kutrankawkülepaiñ taiñ mapuchengen nieliñ mapu muntuñmangenoliñ mapu taiñ füchake che ka mongen nieafuiñ chi pikeiñ ka feymew welu ka küme rakiduamle che doy kümelkaley ta che fey tüfamew uyew ngelay ta lavadora re küwü müten kuchatukey ta domo ngelay ta tüfachi küme felen fey tüfamew müley müley kuchatuwe wingka kuchatuwe fillke weke dungu fentren kelluy ta che ñi müte küdawnoael tañi pu domo müte küdawnoael chi domo niey lavadora niey angkümweshakelu ka müley tüfa mew kuyfi mülekelafuy tañi lof mew re pingümngekefuy ta weshakelu pultrunngekefuy femngechi yangkall re küwü mew ngütrüngekefuy ta weshakelu ta kal welu fey ta müley we angkümweshakeluwe ka müley fey tüfamew fishkümiyaelwe fillke kümeke dungu müley kom wedake dungu no welu fey ta chi droga rume wedalkamekey ta che kiñeke che fendekey kom tañi chemkun nieiñ tüfamew kiñe pichi piam kiñe wenüy kiñe pichi wentru mülekefuy ñi ñuke engu feychi weche wentru kom niekefuy tañi ñuke ngillalkefueyew müna kümelkalekefuy ñi ruka fentren felen mülekefuy ñi ruka mew larumey ñi ñuke weda droga ñi doam kom fendey ñi chem peñi baño kutu fendey kom tüfa tañi ruka ta willuletuy ñi ruka willuletuy ñi ruka miyawi ñampiyawi tüfachi lof mew akutukey pun ngelay kawitu ñi umawtuael feley ta ti wecheke che fey müten llikatukunuken tañi pichike wentru tañi konnoael feymew ngülamkangekefuy engün ngülamkakefin mapuche ngülamkakefin chumngechi ngülamngekefuel iñchiñ femngechi ngülamkefin feymew tañi pu reñma tañi pichike fotüm konlayay tüfachi weda dungu mew feley feleiñ tüfamew fey ta mapuche mongen lelfün mongen lof mongen ka mongen niey ka mongen niey doy doy küme mongen ngelay feychi weshake dungu welu tüfachi waria mew ta feychi mongen ta trurlay ngelay ka tüfachi waria mew müley che ayiwkelu ta pelotatufe trokiñ müley che ayetukelu ColoColo ayetukelu Universidad de Chile may fey tüfamew müley tañi ruka mew tañi pu fotüm tañi domo ka ColoColo chengey ta ti ColoColongeyngün tañi karukatu La Chilengey feymew ta müley awkantulu engün wirartukulekeyngün ayukefingün wewnge wewnge tukunge gol pipikeyngün tañi domo kutu wirarkey ayiwrkey chumngelu chi may ka we pelu tüfachi che ayiwkelu ColoColo chem rakiduam nieymi ta we pelu Garra Blanca eymi tüfachi waria mew Wenche müten wenche müten iñche ñi rakiduam mew yeniefin müte feyngelay chi dungu fey ti pu wingka ColoColongelayngün mapuchengelayngün re üy müten yenieyngün welu kiñe rupa feypieyu nga iñchiw kimelafiiñ chi mapuchedungun maori reke pifueyu tañi rakiduam nga no chem pingey ama kiñe kewün mülelu dungukey kancha mew kancha mew dunguy tañi indigena dungu tañi mapun dungun pelotatumekelu iney pingey ama maori no kangelu welu müley awkantufe mapunchengelu indigenangelu dungukelu dunguy kiñe dungun engu guarani pu guarani reke femfule ColoColo piwyu nga nütramkayu kiñe rupa mew pilay engün pilay engün ñi kimmapudunguael feymew müna lladkün re koylatumekey tüfa engün mapuche üy niey ñayrki üy mawida ñayrki mawida ñayrki niey ñi üy engün welu re üy müten yeniengün pifun ruftu piwke yenielu feychi dungu küpa piafuy ñi mapudunguael ñi dunguael mapudungun nütramkawael engün mapudungun kancha mew ta kangelu tañi kayñe allkünoael kimnoael feychi dungu femfule engün ta fey wula feyentuafun tañi yenieel ruf rakiduam ñi mapuche awkantufengeael ka eymi tami mapuche rakiduam mew chem rakiduamimi we pefilu ta metro may iñche müna amatufin fillke dungu amatufin amatufin kiñe fütra kiñe lululkiyawfuy miñche mapu tüfachi chem kiñe fütra filu reke rakiduam mapuche rakiduam mew feymew wirin kiñe rakiduam iñche pefilu nien kiñe pichi wirin kiñe pichi chillkatun chillkan tukun papel mew feychi rakiduam kaykay filu kiñe fütra filu reke küpaley chew chi may küpaley llümunürpay che elkunurpuy ka willulen tripay apoy puwtulu ñi chew ñi puwael willulen puwtuy femngechi rakiduamün kiñe fütra filu reke pin tañi rakiduam mew müna amatufin pefilu iñche feychi metro pingelu wingkadungun mew ñi miyawün miñche mapu mülerumele kiñe fütra nuyun tüfa chumngechi chi lapelayafuy kom che lapelayafuy miñche mapu miyawlu ka piken rakiduam mew welu müna küme dewmangey müna newen feychi kiñe fütra lolo piken ka ka müley amatuken pütrün awtu müley tüfa mew tüfachi waria mew apoley ta rüpü re awtu mew ka müley ti feychi semaforo pingelu ñi rakiduam mew iñche ka chem piafuy ñi mapudungun tüfachi waria mew chumngechi mapudunguafun tüfachi waria mew chem üy tukulelafun fillke dungu ñi pen tañi nge pin ñi rakiduam mew femngechi küdaw nien ta iñche ñi rakiduam mew ka feymew ka chillkan tukun kiñe pichi dungu papel mew ka müley feychi semaforo kelulele feychi pichi wentru rungkurungkulele rumelayaymün karülele fey wula rumeymün chodkülele fey ka petu purum kelualu feymew ungumaymün femnolimün rupalimün eymün feychi kelulele yerpafueymew langümafueymew femngechi rakiduam ta feypiafun femngechi mapudungun mew feychi dungu ka chumngechi felepaymi ta tüfachi ruka mew eymi fewla chumngechi ñi kümelkalepan kümelkalepanon may kümelkalepan welu fey tüfamew müte tañi lelfün mew ka mongen müley müte tripakelay che fillantü küdawkey welu epe rangiñ antü we konkey ñi küdaw mew ella rupan antü neyfuy kiñe mansun ñi dew küdawael iltungekelu am mansun kulliñ engu che reke ngüñükey ka urkukey feychi mongen ka mongen fey fey ta mew tüfachi waria mew tripakey che epe wün kayu konchi epe wün witraken ñi küdawmeael akutuken dew dumiñ pun akutuken mari kiñe konchi pun akutuken ka witraken epe wün müte mülelay ruka mew che müten faw müte mülelay re küdaw müten müley fey domingo antü sabado antü müten müley tañi pu reñma iñchiñ femngechi pichike nütramkakeiñ yafutukeiñ matetukeiñ puliwen welu semana mew ngelay feychi dungu peñi femngechi tami lof mew kiñe rupa eymi kintumillaymi ruf dungu eymi ta mülepulu tami lof mew kiñe rupa kintumillaymi may kiñe rupa kintun milla oro pingey ta ka dungun mew wechekelu iñche akurumey ta pu chem chi may kiñe peñi eluwi tañi malukañmangeael ñi mapu Ernesto Millalen pingey chi wentru kiñe fütra lolo akurumey pütrün makina akuleyngün adumün ceñael ta fotra chumngechi ñi pengeael ta milla feymew wüne konpun feychi küdaw mew karetilla miyawün fotra yenielkefuy feychi kuchafotrakelu ñi nentuael ta milla femngechi challa pingey kiñe ralikechiley tranan ralikechiley feymew tukunierkey ti fotra fey pichin ko fey küme atungekey chi fotra fey nochikechi falülentungekey chi ko ñi tripanoael chi milla ka faney ta milla pingey feymew tripali chi fotra feychi milla nagkülepuy ta chi rali mew femngechi adumün entun ka pen ta pingey ta ti milla kiñe pinta piti pinta chem trapi reke fün trapi reke fentey pitikey doy pitikey ka fey welu chi pu lof piam Mañiuko che illküyngün mülerkey ta kiñe ley chew ñi kiñe che ngillañmanieafiel chi mapu epu rume fali chi mapu ngenñmangefuy ñi mapu engün lolon tukuleyngün fentren ponwitu feychi pu ngenngelu feychi mapu mew chi pu peñi ngenngelu piam doy nageltu ngenngelay dueño ngelay ta miñche mari metro ka mari kechu metro trokifin fey müten ngenngey ta che doy ponwitu ngenngelay feychi pu yanqui konafuy doy nageltu feymew loloafuy kom püle mapu amuafuyngün miñche mapu feymew ta kimlu feychi peñi ñi femngechi pu yanqui fey illküy ka wemunentuy ta ti pu che wemunentuyngün chi pu wingka femngechi ta afi chi küdaw welu kimün feychi dungu pen feychi dungu müna ayefin feychi feychi piam yenien tañi mongen mew femngechi ka feley welu petu koni feychi rakiduam longko mew femngechi chew ñi llituken ko chew ñi llitun ko feymew piam ta müley ta milla feypiy ta ti femngechi kimeleyñmew ta ti wingka kimlu feychi dungu chew ñi tripan ko chew ñi llitun kiñe wingkül famnawtulu ka feymew ta müley ta milla pingün femngechi amulu iñche kampu mew Temuco mew peken feychi mülepelay milla milla tunte ponwitu chi mülefuy wenchelele kimli iñche ñi wenchelen nentuafun piken müley fentren piam lof mew peñi kuyfike che piam nentukefuy ta milla nentukefuy ta oro ta mapu mew dew entulu engün piam takukunufuyngün mamüll mew kura mew feychi rungalküley ta ti milla feymew welu kimlay che chew rungen fundo Santa Elisa pingey feymew ta müley ta pütrün milla pingey müley kiñe welu kimngelay chew tañi rungalkülen feychi feychi pu che akulu wingka peno müley ta herramienta pikota fillke herramienta müley rungalküley pingey adkintuyawkefuy welu kimlay chew tañi rungalkülen ta ti milla femngechi ka eymi nga eymi ta ñamimi Fundo Santa Elisa mew may ñamün kiñe rupa Chumngechi kimimi eymi pien po feychi füta lelfün mew fütra wingka ñi mapu ta ti Santa Elisa pütrün mapu pütrün mawida müley pino tañi pichi tañi pichi malle tañi kure tañi lamngen tañi püñeñ kuydayawkey wakakamañkiyawi awkantuy ta ti pichi wentru fey ta nguyuy tañi wakakamañkiyawn puwlay puwtuy kisu ñi ruka mew tañi mansun kay kulliñ chew am ta müley pelafin pienew ñami tachi kulliñ fundo mew pienew fey amuyu tañi ngillañ iñchiw yemetuael ta kulliñ we konpulu we konpuyu müten chumngechi may tañi longko ñami feychi pun ñami feychi fundo mew konîyu regle konchi nagantü peno epe wün wula puwyu kiñe rüpü mew fey allküyu trewa amuyu chew ñi wangkuwangkungen chi trewa femngechi puwi kiñe ruka mew feychi ruka feymew müley che pipuyu wirarkonpuyu tripay kiñe wentru wingka tripay tralkatun tralka küpaley ka ka kiñe linterna alofküley Iney am ta eymu iñche ta Jose Felix tañi choküm pifin femngechi wula fülkonpay chi wingka feypifiyu femngechi kintupapeyu tañi kulliñ welu we konlu wula iñchiw ñami tüfachi fundo mew müna ngüñüleyu müna foltraleyu ka kimlayu chew ñi mülen iney am ta eymi pifin feymew feypiy iñche ta mülepay müte Künawe tüfa eymu ta Kurako che piy fütra kamapu mülepayu am chumngechi puwtuafuyu chew yu ruka mew pukem feychi re fotra müley rüpü mew inange tüfachi rüpü iñche ta ka ñamken ta ti kimkelay chi chumngechi yawün pienew inange tüfachi rüpü welu tripakülnge tüfachi rüpü mew ingkukunuayu ingkukunuayu pilayaymu amunge feymew puwaymi Escuela Pelantaro kiñe Escuela mew feymew wula peno wüzatuay tami rakiduam fey wula kimaymi chew ta mew amulen piy femiyu iñchiw küpaleyu feychi rüpü mew ñamkonmekey namun fotra mew epe wün akutuyu tañi ngillañ iñchiw Miguel pingey akuyu akutulu wula iñchiw foltraleyu ñi kure feypienew chew am ta miyawimu epe lafuyu tachi mew epe chokofuyu pifin feymew ñamperumey chi weda kulliñ ñamperumey müna kutrankawün foltralen müna ngüñen ka epe lafun pin ñi rakiduam mew elkunufin ka antü tripan epe rangiñ antü peno amun fundo mew kisu antü ella konchi fundo feymew mülerkey müley chi mansun tranaleyngu müna lladkün chumngelu chi küpan wiya küpanole femlayafun pin chumngelu am ta ñamimi wekufu piam chumngechi chi may müley ta wekufu ngolliñmakey tañi longko pingey ngolliñmay ngolliñmaenew tañi longko ngolliñma pingey ta wingka dungun mew ngolliñmaenew ñi longko chi chi wekufu fey ta ngollikey che kimkelay che ñi miyawün wirari kiñe rume dungulaeyew trekaley müten trekaley müten porque trekanoliyu chokoafuyu ngelay miyawüllayu chem no rume kiñe cuchillon müten miyawliyu kiñe fütra cuchillo triparumele kiñe fütra leon triparumele kiñe fütra pangküll llikalkayafiyu feymew müley pangküll pingekey feymew feymew ta feymew yeyu feychi fütra cuchillo cuchillon piy fey ta wekufu piam ta ngolliñmakey ta longko che fey ta yekey femngechi welu ngollin iñche welultukungey welultukungey kamisa chomba foina miyawlu che o chompiru femngechi ta amutukey pingey welu iñche ta kimlan nguyun tañi femael ñamiyu müten allküymi kiñe piam ta witranalwe iñche pefin pefin witranalwe petun tañi epe amutuael tañi kuse püllü yem tañi kuse chuchu yem ngekelay feychi lof mew ngekelay ta wilituwe wekun ta wilitukey che tripakey wekun wilitukey ngelay ta baño feymew feychi antü feymew tripalu iñche pen kiñe fütra che fülangküley kiñe fütra che fütra chompiru niey fey wilituafulu iñche lef konün ñi ruka mew feymew feypifin tañi kuse mülelu müley kiñe fütra che fülangküley kiñe fütra chompiru niey feypifin müna llikalen kontun kiñe rupa pefin ka kiñe rupa iñche wakakamañkiyawlu rupakefun rangiñ mawida rangiñ mawida rupakefun tañi kulliñ iñchiñ dew wedalelu kulliñ ta kiñe piti rüpü mew kom inawinawkülewkefuyngün ñi puwtuael ñi ruka mew tañi iñche kulen mew nukülekefun femngechi küpalelu iñche petu ñi konnon mawida mew tañi kulliñ wawlutuyngün llikayngün kisukunuenew iñche nielan ñi chew ñi rupayael kisu rupan feychi mawida mew chew ñi mülen Clorindo feychi mawida mew müley kiñe pichi rüpü feymew rupan perumen kiñe fütra challa pütrün longko nielu pütrün longko ganzu reke ganzu longko welu kiñe challa mew pütrün longko müley kom püle adkintuley alofküley ñi nge müna llikan lefkülen tripan chumngechi chi may puwtun ñi ruka mew trefkutrefkungey ñi piwke femngechi pen ka feychi epu rupa pen kiñe lig lig wentru kiñe fütra chompirutulelu wilufküley ñi nge mollfün reke kangelu kiñe fütra challa pütrün longko ganzu longko fey ta pekey wune kulliñ pingey iñche welu pelafin konlu mawida mew iñche fey wula pefin femngechi müley ta feychike newen ta mapu mew kampu mew ka we akutulu we akulu tüfachi waria mew eymi eymi küdawkeymi katrukachufe katrukachufe puwlu iñche universidad mew wüne kuydapen wüne kuydapen kuydapan ruka pipen nga wüne kuydapan ruka welu aflu feychi küdaw küdawpun universidad de Chile mew femngechi konpun feychi Universidad mew mari regle tripantü yenien feychi küdaw mew wüne konpun katrukachuael chumkaorume katrukachukelafun lelfün mew ta katrungekelay kachu kiñe dungu nien feychi nütram mew uyew tremüngekey kachu ñi elungeael kulliñ katrungekey kachu ñi elungeael kulliñ ta fütrake kachu welu feychi universidad mew katrungekey kachu ñi küme chi pu che ñi küme ayeltuael ta mapu ayeltuael ta mapu ayeltuael mapu tañi doy kümelkeael doy ayeael ta chumngechilen ta mapu pichike katrukachungekey karülekey chi pichike kachu feymew ta feychi mongen ka mongen ta ti ka mongen amuley tañi nütram iñche konpulu feychi unifersidad mew katrupun kachu welu katruken kachu ñi elungenoael kulliñ katruken kachu ñi küme ad nieael feychi unifersidad petu ñi konpunon tüfachi universidad mew pengeael karu kachu pengeael ayealu nge pu che pu wingka femngechi ta müley jardin pingey tüfa mew wingka dungun mew jardin pingey fey konpulu iñche feymew elungen kiñe makina feychi makina katrukachukelu iñche adumlafin chumngechi ñi katrungeken kachu iñche chumkawnorume katrukelafun kachu ñi adentuleael mapu katrukefun kachu kachilla ñi ingeael welu uyew ichona mew fey tüfa mew katrungekey kachu makina mew feymew kiñe wenüy kiñe jefe kimelenew chumngechi ñi pepingeken feychi makina kiñe rupa lefwitrafin chi motor llikalkaenew müna llikalkaenew chumi am ta ti makina pin femngechi kimkelafun chumngechi tañi pünengeken tüfachi makina runrunkefuy feymew feypienew chi jefe longkolelu feychi küdaw mew adumimi kam adumlaymi pienew adumlan pifin feymew kimelenew ka pütrün küyen epe epu küyen perdon epu tripantü peno küdawün katrun katrukachuken feymew ka liftuken ta lifküleael petu ñi konpunon universidad mew iñche ka chumley tami nütramkan tami mongen tami kompañ eymün universidad mew müte dungukelafun müte dungulan we konpulu iñche müte nütramkakelafun müte adumkelafun wingkadungun yewekefun kiñeke dungu ñi küme tripanoael wingka dungun mew doy wenüykawiyu kiñe küdawfe kiñe wingka iñchiw fey wula ñochikechi nentun tañi wingkadungun welu feyngün petu kimlay tañi mapuchengen re kimingün iñche küpan Temuco tañi Temucochengen welu petu kimelafin iñche tañi mapuchengen femngechi ka tüfachi ruka mew tami ruka mew tami karukatu eymün chumley tami mongen we akulu dungukelafuin dungukelafuin kisu konpatufin ruka mew kiñeke re wingka engün feymew peno re wingka engün mallmallngeyngün femngechi iñche ka dungukelafin tüfa wula we wula pichike dunguwkeiñ welu fey tüfamew ka mongen müley müte dungukelay karukatufe müte nütramkawkelay karukatufe mari mari pikey müten wingkadungun mew fey müten kiñeke mew longko müten chaliwkey feychi mongen müley tüfachi waria mew uyew tañi lof mew wirarwkey che mari mari peñi mari mari malle mari mari laku femngechi wirarwkefuiñ ayiwkefuiñ pewiñ welu fey ta mew no fey ta mew eymi müley tami ruka mew fey tami ruka mew müten müleymi ka eymi küpa kankantufulmi tami lof mew müley ñi langümafiel kiñe sañwe po may ka feychi mongen müley po feymew ta feychi mongen tañi palu yem iney rume feypiy küpa ilotun wule küpailosanchutufun purum rakiduamkefuiñ ilongeay kiñe sañchu wule küpa ufisatufun pilu küpa kankanufisatufun wule ilongeay kiñe ufisa chuchi ufisa chi nungeaiñ pikefun wechewentru ella pichiwentrulu iñche kangelu ka wule küpa kazuelaachawalltun iloachawalltuaiñ feychi rakiduam niey ta wecheke che pichike che kampu mew welu tüfamew ka mongen müley fey tüfa mew küpa iloachawalltun amuan ñi ngillayael carniceria mew chew ñi fendengeken ilo fey ta pichike che fey tüfamew ilosanchu iloachawall iloufisa ilowaka kimniey tañi longko mew tañi ngillamengeken carniceria mew welu tremlu kampu mew lelfün mew pichike che kimlay tüfachi dungu kimlay ta carniceria layay küpailotun pilu ta füchake che purum rakiduami chem chi ilongeay sañchu ufisa waka chem chi ilongeay kawellu chi pikey femngechi ta peñi ka nütramkayayu pichiñ chumngechi ñi kimelngeael mapudungun tüfachi waria mew fey ta kaley ta dungu kaley dungu iñche chem piafun tüfa chem piafuiñ tañi pichike choküm tañi pichike che pichike chuchu mülelu tüfa mew laku tañi pichi laku nielay feychi pekelay chumngechi langümngeken kulliñ chumngechi ñi langümngeken ufisa chumngechi ñi langümngeken fillke kulliñ ñi ilongeael ilotukangeael fey tüfamew ñi ñuke amuyu ngillameyu ilo pingey amuy ti pichi che inangey ñi ñuke konpuy kiñe carniceria mew feychi rakiduam fentren dungun müley feychi fey müten piael chumngechi dunguael mapudungun waria mew chumngechi ñi kimelael waria mew amuan yemean trapi pi chi kampu mew che yemenge kiñe cebolla yemenge poñü lefkülen amuy pichike che ñi yemeael huerta mew Santiago lefkülen amuy che yemeael feria mew ka che ngillakamey rangiñ waria küpaley feria mew ñi fendeael feychi mongen ka mongen ta tüfey ka wimun femngechi ta müley taiñ rakiduamael iñchiñ taiñ mapuchengen re lelfün mew re kampu mew dungukey mapudungun kam dungungeay waria mew kam iñche ñi mapuchengen küpadungun waria mew chem piael chumngechi tañi dunguael tüfamew chem üy tukulelafiel ta carniceria chem üy tukulelafiel tachi almacen fey ta areltu dungun müten yenieaiñ kam kisu entuaiñ kisu inventayaiñ piy ta wingka dungun kiñe dungun piken ka welu pichi pofreleiñ taiñ mapuchengen taiñ dungun mew weke dungu akuy fillke tripantü rume akulngey patriwkülen akuy weke dungu ka pais küpangelu feymew ta iñchiñ ta pepidungulafiiñ tañi dungun mew feychi weke dungun weke chemkün akulu tüfachi pais mew feymew ta müley tañi rakiduamael ta pu mapuche müley tañi rakiduamael ta pu anümche chumngechi ñi amulael tañi dungu tañi üytuael ta fillke dungu femnole doy pofreleay femngechi peno ta afkey ta dungu allkükeiñ ta iñchiñ taiñ mapuchengen fillke kewün mülelu tüfachi mapu mew mundo mew afkey pingey ngewelay dungukelu feychi dungu feymew peno ñi trurnon ñi trurtukunon dungu engu femngechi ta afkülekey ta dungu femnole ta mapuche femnole ta pu anümche fillke pais mew afay tañi dungu engün afay tañi nguyuay tañi dungu engün re aretu dungumekele engün afay tañi dungu femngechi ka afkey pu yagan piam epu che müten dungumekey chi dungu epu rakiduamleiñ kiñe pataka tripantü rupalu mülekefuy fentren dungukelu feychi kewün welu fachiantü müley epu ka allkümen Peru ka allkümen Bolivia trawülu iñchiñ fillke anümche feychi mapu mew kiñeke feypiy ñi rakiduam mew müley meli che müten müley ñi dungudungumeken ñi kewün kiñeke küla piy ngelay ñi tañi dunguael ngelay ñi tañi witran purayael feychi dungu kimlayngün re papel mew müley kiñeke püle feychike anümdungu chumngechi kimniey nienole dungu nienole grabacion nienole femngechi ta afay dungu fey ta feypikey ta ti pu wingka estudiayaiñ kimelaiñ la dungu la dungu dew lachi dungu re papel mew mülelu fey ta lay chi dungu feypingerkey fey ta fentren llikalen iñche taiñ mapuchengen tüfachi waria mew fentren llikalen femnoliiñ taiñ mapuchengen iñchiñ dungunoliiñ tañi mapudungun tukungenofiliñ üy feychi weke dungu ñochikechi famnagküleay taiñ dungun femngechi feymew waria mew ka mongen müley ka dungu müley tañi dunguael mapudungun mew chumngechi feypiafuiñ iñche amuan feria mew ngillakamean poñü ngillamean cebolla ngillamean trapi ngillakamean pifuliiñ ta iñchiñ feychi chumngechi dungukeiñ wingkadungun mew chem fillke dungu femngechi dunguliiñ femngechi witran puramaiñ taiñ dungu fachiantü mapudungun kimelngey re clase mew müten re clase mew müten kimelngey müley clase feymew kimelngey mapudungun fey kimelngelay ka chem ñi feypiael tañi feypiael dullitumekeiñ dungu müten tañi nütramkayael sala mew fey ta ka kuñiwtuküley feychi dungu ka müte kümelay re kimelfiiñ iney pingeymi tunten tripantü nieymi chew tuwimi fey müten welu feychi dungu fillantü feypiwlaiñ müley tañi kimelael chumngechi ñi nütramkangeken chumngechi nütramkakeiñ fillke fillke dungu mew wingka dungun mew ka femngechi nütramkaleaiñ mapuchedungun mew femngechi ta witran puramafuiñ taiñ dungun piken tañi rakiduam mew peñi waria mew waria mew ka chem dungu mew truri mapuche mongen lelfün mew ka mongen tüfachi waria mew chem dungu mew truri müte no müte no fey tüfa mew re wingkadungun müley dungun mew dunguleiñ re wingkadungun müley kimngelay mapudungun nütramkangelay mapudungun tren mew micro mew allküngelay mapudungun re wingkadungun müten feymew ta iyael ka trurlay ka iyael müley tüfa mew kuram ingey tüfachi waria mew antü kuram pingey ngelay ta uyew pekeiñ iñchiñ allkatun allkatun ta achawall fey ta mülekey ta kuram allkatuy achawall feymew ta tripay ta kuram müte kimkelafuy lelfün mew feychi antü kuram welu ka feypingey rakiduamkülen ka nienole feychi antü kuram feychi tecnologia kuramtulayafuiñ fachiantü nielayafuy achawall ka femngechi tremüngekey waria mew sanchu kiñe domo sanchu tukulelngey kiñe inyeccion femngechi tremüngekey kiñe pichi sanchu kiñe koñi uyew farakotuy sanchu fey wula farakotulu sanchu femngechi tripay ta pichike sanchu feymew ta feychi iyael imekeiñ tüfachi waria mew ka femngechi akuy ta kutran akuy kutran fillke kutran akuy chem lawen lawen mew tremi ta achawall lawen mew tremi ta kulliñ femngechi doy purum tremi doy purum langümngey fey ta küpalkey ta kutran taiñ mongen ta müte kümelelay feymew ka kuyfi tami lof mew pu che kutrankefulu chew amuy chew amukefuy pu che kutrankefulu iñche ellapichiwentrungelu iñche allkükefun ñi amuken re machi mew kutrani che amukefuy machi mew femngechi elungekefuy lawen machitungekefuy pelontungekefuy yekefuy tañi weshakelu yekefuy tañi wilin tañi pelontun mew welu dew rupalu pichin tripantu petu mülen uyew puwi ta posta ta lof mew posta wingka pelowün puwi wingka datuchefe piyafuiñ fachiantü doctor pingey fey ta we kutranlu chafolu che amukefuy elungekey lawen pirona pingelu ka fillke lawen ka mülekefuy ta inyeccion ka müna llikalkefuy feychi kiñe fütra akucha tringartukungey kichiw mew fey ta müna kutranngey lawen müna kutranngey chi lawen feymew ta llikakefuiñ tañi amuael feychi posta mew rume kutranlelu pengelnielu feychi fütra akucha müna llikalngekefuy kichiw mew punetukungey lipang mew ka müna llikan nieiñ feymew ta müte amukelafuy che feychi posta mew welu fachiantü müte ngewelay machi ka ñi lof mew feymew ta doy amukey ta che ta hospital mew pital mew posta mew femngechi ta feley ta mongen fachiantü ka chumngechi pelontukerkefuy ta machi machi ta niey ta kisu tañi ngüneluwün kisu tañi mongen iñchiñ kimlaiñ chem peken engün chumngechi tañi kisu machi ta re machi ngelay tañi küpamachingen dullitungekey dullituyeeyew ta ngen mapu pingekefuy femngechi machi ngekefuyngün niekefuy kisu engün tañi kisu müten kimkefuy chem ñi pen feychi adumuluwün kisu engün müten kimniey ka chi pu che amukefulu ta pital mew chumley chumlekefuy ta pu che hospital mew wedalkaley kümelkaley wedalkaley may müley kutran ñi kimnon müley kutran ñi kimnon machi ka müley kutran ñi kimnon doctor wingka datuchefe müley tripakerkey ta kura ta putra mew kura vesicula piy ta wingka feychi kutran müte kimkelay ta machi tañi chumngechi ñi nentuafuel feychi kura pichike kura mülekerkey ta putra mew tremkerkey feymew ka pian müley kutran ñi kimnien machi ka müley kutran ñi kimnon kimnon machi ta yengekey ta pital mew feyngün kimnieyngün ka müley pu doctor wingka datuchefe kimnolu ta mapuche kutran femngechi welu ta doctor küme che ta wingka doctor weda che wingka doctor fachiantü müte kümelayngün nieymi plata nielimi plata kimnielimi nien ta plata küme pengeymi nienolimi plata ka dungukelayngün ta ti pu doctor re wiritukey papel mew ya amunge ya amunge farmacia mew yerpunge tüfachi lawen welu feypilafiy tachi kutran eymi ta nieymi tüfachi kutran pilayngün femngechi kiñeke lladkün feychi dungu welu nieymi plata amuymi privado mew feymew ta küme pengeymi wula pingeymi femngechi kutran nieymi femngechi lawen putokoaymi rupanole tami kutran purum küpayaymi pingey welu posta mew ta feypingelay che yenge tüfachi lawen kiñeke mew elungekey ka lawen kiñe rupa tañi kure feypingey nieymi pel mew kiñe kutran pingey nieymi tami pel mew kiñe weda kutran fey ta konkey ta cancer pingey müna llikalen akuy elungen tüfachi lawen ñi putokoael piy fey putokomekey doy kutrani feychi lawen mew yerumefin kiñe particular mew chumngelu doy kutranimi lawentumekeymi pifin feymew feypienew chi doctor pelontungey tañi pel iney am ta nieymi tüfachi kutran pieymew pingey kiñe doctor posta mew feypienew piy chumkawnorume niekelaymi tüfachi kutran chumngelu feypingeymi femngechi ta mongen müley ta femngechi doctor tripakey ta tele mew tüfa kiñeke chillkatulay rume tañi doctorngeael doctorngey chumngelu chi may feley tüfachi mongen pikeiñ ta inchiñ ngelay ta kiñe adkintungeael tüfachi dungu ruf doctorngen ruf doctorngenon tañi konael tüfachi dungun mew femngechi pütrün che lay iñche küpadoctorngen pirumeli amuli küdawpuli feymew femngechi ta koni ta ti pu che doctorngelu tripakey ta tele mew noticia mew ta tripay müna koylangey feychi dungu ka welu kuyfi chumlekefuy tüfachi dungu küme che ta doctor weda che ta doctor mülekefulu ta lof mew kimkelafuiñ küme doctorngen weda doctor ngen kimlafin tüfa ta doy kimiñ papeltulu iñchiñ doy ka rakiduam nietuiñ fachiantü taiñ mapuchengen welu kuyfi chuchi rume profesorngen kimelfe iñche feyentukefuiñ aaa kimelfe amatukefuiñ doctorngelu am amatukefuiñ fachiantü femlaiñ kimlu iñchiñ doy papeltulu am fey ta kiñeke mew kewakeiñ wingkadungun mew ka müna koylangeymi kimlaymi chumngelu am mülepaymi tüfamew pikefin posta mew iñche kutrannoli nielafuymi küdaw pifin kiñe rupa kiñe doctor müna lladkün anunge pienew anun chumimi am müna kutrani ñi furi chumngelu chi may pifin fey ta ramtuenew wirin tukuy papel mew wiriy wiriy wiriy feymew tüfa yemenge lawen pienew feymew anulen iñche nütramkafin feypifin eymi chumngelu am ta feypilaen chem kutran nien iñche ta küpakimün tañi chumngelu tañi kutran tañi furi pifin yenge müten tüfachi lawen feymew lladkün iñche eymi mülepaymi tüfamew iñche kutrannoli kutrannole che eymi ta nielayafuymi ta küdaw müley tami respetayael pifin iney trokiwimi am feymew lladküy illkütuwiyu epe newfuyu posta mew tañi kure wekun müley allküy wirawirangen allkutuy tripalu iñche müna llikaley ñi kure chumimi am chem pifimi ta ti doctor illkütufin pifin epe wulelfuiñ illamenew pifiñ illamkaenew feymew ta pilaenew ta ti chem kutran nien pifin eymi chew rume miyawimi kewayawkeymi pienew zapatito reke pero feyngey illamngekey che po mapuchengen ti che illamngekey feymew ta müna lladküken iñche iñche ta che kom che chumngechiley che ka femngechi ngen ta iñche taiñ mapuchengen welu ayikelan tañi illamngeael tañi adkintungeael femngechi aaa tüfa ta mapuche chem chi rume ta ti pingekey ta ti taiñ mapuchengen ta ti feymew ta müna lladküken feymew iñche kewaken feychi dungu mew feymew feley peñi doy küme dungu müley tüfachi waria mew ñi mapuche mew kiñeke po kiñeke mapuche kümelkalepay ka kiñeke mapuche wedalkalepay rume kutrankawlepay tüfa mew illamngey tañi mapuchengeel mapuchengen illamngey müte che trukungelay müley mapuche ñi respetangen engün chew ñi küdawlemum welu kuyfi Galvarino mew Temuco mew respetalayafiy ta mapuche o respetafiy wedake wingka miyawi waria mew iñche kimün kiñe dungu kiñe che kiñe che müley fendemekefuy tañi kuse ñuke yem tañi kuse palu yem fendemekefuy fillke chem chemkun fendemekefuy achawall fendemekefuy kuram puwlu müten tripakefuy chi pu weñefe ngillapayalu chem am küpalimi kiñe achawall aaa piti achawall kuntuley tami achawall trongliley tami achawall weda achawall eluafueyu kechu pataka chumngechi eluen kechu pataka chem amta ngillayan ta kechu pataka mew pikefuy tañi kuse chuchu yem no falilay ta ya eluaeyu kiñe pataka may femngechi weñengekefuy ta füchake che yem kuyfi waria mew puwlu küpalen kiñe ufisa tunten faliy am chi a ver tunten faliy feychi mari warangka epu mari warangka ya küla mari warangka faliy tami ufisa no mari warangka müten eluaeyu femngechi weñeñmangekefuy tañi füchake che yem waria mew illamngekefuy ñi kimwingkadungunon illamngekefuy ñi kimnon tüfachi dungu fey ta weda dungu ta ti peñi müna wesha wingka mülepufulu tüfachi waria mew ka kiñe dungu nütramkayayu chumleymi nuyulu tüfachi waria mew santiago waria mew iñche umawkülefun feychi umawkülefun kudufuyu tañi kure iñchiw wentetu feymew ruparumey nuyun anuy tañi kure kawitu mew feypienew müley ta nuyun iñche müna küpa umawkülen pifin rupay ta ti purum rupayay ta ti feymew rupalu kiñe epu küla minuto peno de repente akurumey kiñe fütra nuyun nengümi ruka lefkülen nawpan calzoncillotulen witralepun puerta mew kisu ta elkunun tañi kure tañi pichike fotüm fey puwrumey tañi pichike che ka puerta mew nuwkülepey lipang mew pangkoniepuenew kiñe chumimün am llikakülmün llikakülmün pefin kiñe fütra nengümnengümngey epe tranarupay iñche ñi ruka mew fey femngechi tañi kure ta puerta mew ka witralepuy femngechi peñi müna llikan feychi müna llikay ta che feychi nuyun mew ka tunten antün faltay ta ko faltay ta agua tami ruka mew epu antü trokifin epu antü trokifin faltay ko welu iñchiw nieyu ko tañi kure iñchiw apoley fütrake kechu pataka ko nieyu wekun femngechi ta nieyu ko ruka mew welu tañi pu karukatu nielay feychi rakiduam elkelay ko engün iñchiw elkeyu ko nieyu fey püle fotilla mew elkey ko tañi kure mülerumele chem dungu rume femngechi nieayu ko pikey mapuche rakiduam niey welu tañi pu karukatu femlay nielay chem no rume iñchiw doy ngillakey doy iyael ka fentren iyael mülerumele chem dungu rume taiñ ngüñünoael tañi pu yall ka nuyulu chumkunuy tami karukatufe tripaiñ kom wekun kiñeke ngümangümangey kiñe wirarküley kiñeke desmayay kisu tranaruparumey iñche tañi kure feypifeypiyefin femkülnge llikakülnge feley ta mongen müley ta mapu tañi nuyuael petu nuyuy tañi mapu pifin feychi feypikefuenew tañi kuse chuchu yem rupay nuyun ta nuyukey ta mapu piy mongeley ta mapu feymew ta nengümkey feychi rakiduam yenien iñche ka feypifin tañi pu che llikakülmün tüfachi dungu müley tañi nengümael ta mapu pifin feymew tami chuchu yem llikalkelafuy nuyulu ta mapu llikakey ka welu ngillatunlekefuyngün rupalu kiñe rupa pichiwentrulu iñche rupay kiñe fütra nuyun ka palolpalolngey ñi ruka küna ruka müley feychi pultruley ta tarro pultruley fillke palolpalolngey tañi kuse chuchu kiñe feypi faneiñ faneiñ faneiñ pipingey iñche ka feypin llikalu iñche faneiñ faneiñ faneiñ tañi epu chuchu faneiñ faneiñ feypikeymün faneiñ pikeymün rupale nuyu welu feyta mew feypilan faneiñ pilan doy adkintun tañi pichike che llikanoael tañi ngümanoael feychi ka tami ruka tami ruka chumkunuy ta rupalu ta nuyun chumlay rume tañi ruka tüfachi piti ruka müna ayeniefin ta ti chumlay rume chem no rume tranarupalay feychi trananaglay müley ta tele chem no rume trananaglay tañi ruka mew welu kake püle müley fentren dungun triray ta ruka kiñeke tranatrananagi ta ruka fütrake edificio utrufnagi fentren plata kulliy chi pu che ñi müleael ñi ngillayael tañi ruka ñami feychi elungetulay rume tañi plata engün welu iñche taiñ pofrengen tüfa mew ngelay dungu ngelay dungu pichi tañi ruka welu chumlay rume iney no rume luflay tañi ruka fey tüfa mew iney no rume tranlay tañi ruka ka tami karukatufe eymün kellukeymün kellukewingün may iñche elufin ko elufin ko tañi karukatu nienolu ko pichike che putokoael ka rupayael fañu mew elufiyu kiñe falde elufiyu ko pütrün ko nielu am iñchiw femngechi ta elufiiñ ko ka kiñeke ngillalay iyael feychi elufiiñ arroz pichike chemkün ya müna küme dungu urkuleymi pichi urkun 